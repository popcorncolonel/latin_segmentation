<P> 
<P>
<B>I.  ad Cornelium</B>

<P><OL><LI>cui dono lepidum nouum libellum<a name=1> </a>
<LI>arida modo pumice expolitum. <a name=2> </a>
<LI>Corneli tibi namque tu solebas<a name=3> </a>
<LI>meas esse aliquid putare nugas<a name=4> </a>
<LI>iam tum cum ausus es unus Italorum<a name=5> </a>
<LI>omne aeuum tribus explicare cartis<a name=6> </a>
<LI>doctis Iuppiter et laboriosis. <a name=7> </a>
<LI>quare habe tibi quidquid hoc libelli<a name=8> </a>
<LI>qualecumque quidem est.  patroni et ergo<a name=9> </a>
<LI>plus uno maneat perenne saeclo. <a name=10> </a>
 
<P>
<P>
</OL><B>II.  fletus passeris Lesbie</B>

<P><OL><LI>passer.  deliciae meae puellae. <a name=1> </a>
<LI>quicum ludere.  quem in sinu tenere. <a name=2> </a>
<LI>cui primum digitum dare appetenti. <a name=3> </a>
<LI>et acres solet incitare morsus. <a name=4> </a>
<LI>cum desiderio meo nitenti<a name=5> </a>
<LI>carum nescio quid libet iocare<a name=6> </a>
<LI>et solaciolum sui doloris<a name=7> </a>
<LI>credo ut tum grauis acquiescet ardor. <a name=8> </a>
<LI>tecum ludere sicut ipsa possem<a name=9> </a>
<LI>et tristes animi leuare curas. <a name=10> </a>
 
<P>
<P>
</OL><B>IIb. </B>

<P><OL><LI>tam gratum est mihi quam ferunt puellae<a name=1> </a>
<LI>pernici aureolum fuisse malum<a name=2> </a>
<LI>quod zonam soluit diu negatam. <a name=3> </a>
 
<P>
<P>
</OL><B>III.  fletus passeris Lesbie</B>

<P><OL><LI>lugete o Veneres Cupidinesque<a name=1> </a>
<LI>et quantum est hominum uenustiorum. <a name=2> </a>
<LI>passer mortuus est meae puellae. <a name=3> </a>
<LI>passer deliciae meae puellae. <a name=4> </a>
<LI>quem plus illa oculis suis amabat. <a name=5> </a>
<LI>nam mellitus erat suamque norat<a name=6> </a>
<LI>ipsam tam bene quam puella matrem. <a name=7> </a>
<LI>nec sese a gremio illius mouebat<a name=8> </a>
<LI>sed circumsiliens modo huc modo illuc<a name=9> </a>
<LI>ad solam dominam usque pipilabat. <a name=10> </a>
<LI>qui tunc it per iter tenebricosum<a name=11> </a>
<LI>illuc unde negant redire quemquam. <a name=12> </a>
<LI>at uobis male sit malae tenebrae<a name=13> </a>
<LI>Orci.  quae omnia bella deuoratis. <a name=14> </a>
<LI>tam bellum mihi passerem abstulistis. <a name=15> </a>
<LI>o factum male.  o miselle passer. <a name=16> </a>
<LI>tua nunc opera meae puellae<a name=17> </a>
<LI>flendo turgiduli rubent ocelli. <a name=18> </a>
 
<P>
<P>
</OL><B>IV.  de phasello</B>

<P><OL><LI>phaselus ille quem uidetis hospites<a name=1> </a>
<LI>ait fuisse nauium celerrimus. <a name=2> </a>
<LI>neque ullius natantis impetum trabis<a name=3> </a>
<LI>nequisse praeterire.  siue palmulis<a name=4> </a>
<LI>opus foret uolare.  siue linteo. <a name=5> </a>
<LI>et hoc negat minacis Adriatici<a name=6> </a>
<LI>negare litus insulasue Cyclades<a name=7> </a>
<LI>Rhodumque nobilem horridamque Thraciam<a name=8> </a>
<LI>Propontidem trucemue Ponticum sinum<a name=9> </a>
<LI>ubi iste post phaselus antea fuit<a name=10> </a>
<LI>comata silua.  nam Cytorio in iugo<a name=11> </a>
<LI>loquente saepe sibilum edidit coma. <a name=12> </a>
<LI>Amastris Pontica.  et Cytore buxifer. <a name=13> </a>
<LI>tibi haec fuisse et esse cognitissima<a name=14> </a>
<LI>ait phaselus.  ultima ex origine<a name=15> </a>
<LI>tuo stetisse dicit in cacumine. <a name=16> </a>
<LI>tuo imbuisse palmulas in aequore. <a name=17> </a>
<LI>et inde tot per impotentia freta<a name=18> </a>
<LI>erum tulisse.  laeua siue dextera<a name=19> </a>
<LI>uocaret aura siue.  utrumque Iuppiter<a name=20> </a>
<LI>simul secundus incidisset in pedem. <a name=21> </a>
<LI>neque ulla uota litoralibus deis<a name=22> </a>
<LI>sibi esse facta cum ueniret a mari<a name=23> </a>
<LI>nouissimo hunc ad usque limpidum lacum. <a name=24> </a>
<LI>sed haec prius fuere.  nunc recondita<a name=25> </a>
<LI>senet quiete.  seque dedicat tibi<a name=26> </a>
<LI>gemelle Castor et gemelle Castoris. <a name=27> </a>
 
<P>
<P>
</OL><B>V.  ad Lesbiam</B>

<P><OL><LI>uiuamus mea Lesbia.  atque amemus. <a name=1> </a>
<LI>rumoresque senum seueriorum<a name=2> </a>
<LI>omnes unius aestimemus assis. <a name=3> </a>
<LI>soles occidere et redire possunt. <a name=4> </a>
<LI>nobis cum semel occidit breuis lux<a name=5> </a>
<LI>nox est perpetua una dormienda. <a name=6> </a>
<LI>da mi basia mille.  deinde centum. <a name=7> </a>
<LI>dein mille altera.  dein secunda centum. <a name=8> </a>
<LI>deinde usque altera mille.  deinde centum. <a name=9> </a>
<LI>dein cum milia multa fecerimus<a name=10> </a>
<LI>conturbabimus illa ne sciamus<a name=11> </a>
<LI>aut ne quis malus inuidere possit<a name=12> </a>
<LI>cum tantum sciat esse basiorum. <a name=13> </a>
 
<P>
<P>
</OL><B>VI.  ad Flauium</B>

<P><OL><LI>Flaui delicias tuas Catullo<a name=1> </a>
<LI>ni sint illepidae atque inelegantes<a name=2> </a>
<LI>uelles dicere.  nec tacere posses. <a name=3> </a>
<LI>uerum nescio quid febriculosi<a name=4> </a>
<LI>scorti diligis.  hoc pudet fateri. <a name=5> </a>
<LI>nam te non uiduas iacere noctes<a name=6> </a>
<LI>nequiquam.  tacitum cubile clamat<a name=7> </a>
<LI>sertis ac Syrio fragrans oliuo. <a name=8> </a>
<LI>puluinusque.  peraeque.  et hic et ille<a name=9> </a>
<LI>attritus.  tremulique quassa lecti. <a name=10> </a>
<LI>argutatio.  inambulatioque. <a name=11> </a>
<LI>nam ibi stat.  pudet nihil tacere. <a name=12> </a>
<LI>cur non tam latera ecfututa pandas<a name=13> </a>
<LI>ni tu quid facias ineptiarum. <a name=14> </a>
<LI>quare quidquid habes boni malique<a name=15> </a>
<LI>dic nobis.  uolo te ac tuos amores<a name=16> </a>
<LI>ad caelum lepido uocare uersu. <a name=17> </a>
 
<P>
<P>
</OL><B>VII.  ad Lesbiam</B>

<P><OL><LI>quaeris quot mihi basiationes<a name=1> </a>
<LI>tuae Lesbia sint satis superque. <a name=2> </a>
<LI>quam magnus numerus Libyssae harenae<a name=3> </a>
<LI>lasarpiciferis iacet Cyrenis<a name=4> </a>
<LI>oraclum Iouis inter aestuosi<a name=5> </a>
<LI>et Batti ueteris sacrum sepulcrum. <a name=6> </a>
<LI>aut quam sidera multa cum tacet nox<a name=7> </a>
<LI>furtiuos hominum uident amores. <a name=8> </a>
<LI>tam te basia multa basiare<a name=9> </a>
<LI>uesano satis et super Catullo est<a name=10> </a>
<LI>quae nec pernumerare curiosi<a name=11> </a>
<LI>possint nec mala fascinare lingua. <a name=12> </a>
 
<P>
<P>
</OL><B>VIII.  ad se ipsum</B>

<P><OL><LI>miser Catulle.  desinas ineptire. <a name=1> </a>
<LI>et quod uides perisse perditum ducas. <a name=2> </a>
<LI>fulsere quondam candidi tibi soles. <a name=3> </a>
<LI>cum uentitabas quo puella ducebat<a name=4> </a>
<LI>amata nobis quantum amabitur nulla. <a name=5> </a>
<LI>ibi illa multa cum iocosa fiebant<a name=6> </a>
<LI>quae tu uolebas nec puella nolebat<a name=7> </a>
<LI>fulsere uere candidi tibi soles. <a name=8> </a>
<LI>nunc iam illa non uult.  tu quoque impotens noli<a name=9> </a>
<LI>nec quae fugit sectare.  nec miser uiue. <a name=10> </a>
<LI>sed obstinata mente perfer.  obdura. <a name=11> </a>
<LI>uale puella.  iam Catullus obdurat. <a name=12> </a>
<LI>nec te requiret.  nec rogabit inuitam. <a name=13> </a>
<LI>at tu dolebis cum rogaberis nulla. <a name=14> </a>
<LI>scelesta.  uae te.  quae tibi manet uita. <a name=15> </a>
<LI>quis nunc te adibit.  cui uideberis bella. <a name=16> </a>
<LI>quem nunc amabis.  cuius esse diceris. <a name=17> </a>
<LI>quem basiabis.  cui labella mordebis. <a name=18> </a>
<LI>at tu Catulle desinatus obdura. <a name=19> </a>
 
<P>
<P>
</OL><B>IX.  ad Veranium</B>

<P><OL><LI>Verani omnibus e meis amicis<a name=1> </a>
<LI>antistans mihi milibus trecentis. <a name=2> </a>
<LI>uenistine domum ad tuos penates. <a name=3> </a>
<LI>fratresque unanimos.  anumque matrem. <a name=4> </a>
<LI>uenisti.  o mihi nuntii beati. <a name=5> </a>
<LI>uisam te incolumem audiamque Hiberum<a name=6> </a>
<LI>narrantem loca facta nationes<a name=7> </a>
<LI>ut mos est tuus.  applicansque collum<a name=8> </a>
<LI>iucundum os oculosque suauiabor. <a name=9> </a>
<LI>o quantum est hominum beatiorum. <a name=10> </a>
<LI>quid me laetius est beatiusue. <a name=11> </a>
 
<P>
<P>
</OL><B>X.  ad Varum</B>

<P><OL><LI>Varus me meus ad suos amores<a name=1> </a>
<LI>uisum duxerat e foro otiosum. <a name=2> </a>
<LI>scortillum ut mihi tunc repente uisum est<a name=3> </a>
<LI>non sane illepidum neque inuenustum. <a name=4> </a>
<LI>huc ut uenimus incidere nobis<a name=5> </a>
<LI>sermones uarii.  in quibus.  quid esset<a name=6> </a>
<LI>iam Bithynia.  quo modo se haberet. <a name=7> </a>
<LI>ecquonam mihi profuisset aere. <a name=8> </a>
<LI>respondi id quod erat.  nihil neque ipsis<a name=9> </a>
<LI>nec praetoribus esse nec cohorti. <a name=10> </a>
<LI>cur quisquam caput unctius referret<a name=11> </a>
<LI>praesertim quibus esset irrumator. <a name=12> </a>
<LI>praetor nec faceret pili cohortem. <a name=13> </a>
<LI>at certe tamen inquiunt.  quod illic<a name=14> </a>
<LI>natum dicitur esse.  comparasti<a name=15> </a>
<LI>ad lecticam homines.  ego ut puellae<a name=16> </a>
<LI>unum me facerem beatiorem<a name=17> </a>
<LI>non inquam mihi tam fuit maligne<a name=18> </a>
<LI>ut prouincia quod mala incidisset<a name=19> </a>
<LI>non possem octo homines parare rectos. <a name=20> </a>
<LI>at mi nullus erat neque hic neque illic<a name=21> </a>
<LI>fractum qui ueteris pedem grabati<a name=22> </a>
<LI>in collo sibi collocare posset. <a name=23> </a>
<LI>hic illa ut decuit cinaediorem<a name=24> </a>
<LI>quaeso inquit mihi mi Catulle paulum. <a name=25> </a>
<LI>istos commoda nam uolo ad serapim<a name=26> </a>
<LI>deferri.  mane inquii puellae. <a name=27> </a>
<LI>istud quod modo dixeram me habere. <a name=28> </a>
<LI>fugit me ratio.  meus sodalis. <a name=29> </a>
<LI>Cinna est Gaius.  is sibi parauit. <a name=30> </a>
<LI>uerum utrum illius an mei quid ad me. <a name=31> </a>
<LI>utor tam bene quam mihi pararim. <a name=32> </a>
<LI>sed tu insulsa male et molesta uiuis. <a name=33> </a>
<LI>per quam non licet esse neglegentem. <a name=34> </a>
 
<P>
<P>
</OL><B>XI.  ad Furium et Aurelium</B>

<P><OL><LI>Furi et Aureli comites Catulli. <a name=1> </a>
<LI>siue in extremos penetrabit Indos<a name=2> </a>
<LI>litus ut longe resonante Eoa<a name=3> </a>
<LI>tunditur unda. <a name=4> </a>
<LI>siue in Hyrcanos Arabesue molles<a name=5> </a>
<LI>seu Sacas sagittiferosue Parthos<a name=6> </a>
<LI>siue quae septemgeminus colorat<a name=7> </a>
<LI>aequora Nilus. <a name=8> </a>
<LI>siue trans altas gradietur Alpes<a name=9> </a>
<LI>Caesaris uisens monumenta magni<a name=10> </a>
<LI>Gallicum Rhenum horribilesque ulti<a name=11> </a>
<LI>mosque Britannos. <a name=12> </a>
<LI>omnia haec quaecumque feret uoluntas<a name=13> </a>
<LI>caelitum temptare simul parati. <a name=14> </a>
<LI>pauca nuntiate meae puellae<a name=15> </a>
<LI>non bona dicta. <a name=16> </a>
<LI>cum suis uiuat ualeatque moechis<a name=17> </a>
<LI>quos simul complexa tenet trecentos<a name=18> </a>
<LI>nullum amans uere sed identidem omnium<a name=19> </a>
<LI>ilia rumpens. <a name=20> </a>
<LI>nec meum respectet ut ante amorem. <a name=21> </a>
<LI>qui illius culpa cecidit uelut prati<a name=22> </a>
<LI>ultimi flos praetereunte postquam<a name=23> </a>
<LI>tactus aratro est. <a name=24> </a>
 
<P>
<P>
</OL><B>XII.  ad Matrucinum Asinium</B>

<P><OL><LI>Marrucine Asini.  manu sinistra<a name=1> </a>
<LI>non belle uteris in ioco atque uino. <a name=2> </a>
<LI>tollis lintea neglegentiorum. <a name=3> </a>
<LI>hoc salsum esse putas.  fugit te inepte. <a name=4> </a>
<LI>quamuis sordida res et inuenusta est. <a name=5> </a>
<LI>non credis mihi.  crede Pollioni<a name=6> </a>
<LI>fratri.  qui tua furta uel talento<a name=7> </a>
<LI>mutari uelit.  est enim leporum<a name=8> </a>
<LI>disertus puer ac facetiarum. <a name=9> </a>
<LI>quare aut hendecasyllabos trecentos<a name=10> </a>
<LI>exspecta aut mihi linteum remitte. <a name=11> </a>
<LI>quod me non mouet aestimatione. <a name=12> </a>
<LI>uerum est mnemosynum mei sodalis. <a name=13> </a>
<LI>nam sudaria Saetaba ex Hiberis<a name=14> </a>
<LI>miserunt mihi muneri Fabullus<a name=15> </a>
<LI>et Veranius.  haec amem necesse est<a name=16> </a>
<LI>ut Veraniolum meum et Fabullum. <a name=17> </a>
 
<P>
<P>
</OL><B>XIII.  ad Fabullum</B>

<P><OL><LI>cenabis bene mi Fabulle apud me<a name=1> </a>
<LI>paucis si tibi di fauent diebus. <a name=2> </a>
<LI>si tecum attuleris bonam atque magnam<a name=3> </a>
<LI>cenam.  non sine candida puella. <a name=4> </a>
<LI>et uino.  et sale.  et omnibus cachinnis. <a name=5> </a>
<LI>haec si inquam attuleris uenuste noster<a name=6> </a>
<LI>cenabis bene.  nam tui Catulli<a name=7> </a>
<LI>plenus sacculus est aranearum. <a name=8> </a>
<LI>sed contra accipies meros amores<a name=9> </a>
<LI>seu quid suauius elegantiusue est. <a name=10> </a>
<LI>nam unguentum dabo quod meae puellae<a name=11> </a>
<LI>donarunt Veneres Cupidinesque. <a name=12> </a>
<LI>quod tu cum olfacies deos rogabis<a name=13> </a>
<LI>totum ut te faciant Fabulle nasum. <a name=14> </a>
 
<P>
<P>
</OL><B>XIV.  ad Caluum poetam</B>

<P><OL><LI>ni te plus oculis meis amarem<a name=1> </a>
<LI>iucundissime Calue munere isto<a name=2> </a>
<LI>odissem te odio Vatiniano. <a name=3> </a>
<LI>nam quid feci ego.  quidue sum locutus. <a name=4> </a>
<LI>cur me tot male perderes poetis. <a name=5> </a>
<LI>isti di mala multa dent clienti<a name=6> </a>
<LI>qui tantum tibi misit impiorum. <a name=7> </a>
<LI>quod si ut suspicor hoc nouum ac repertum<a name=8> </a>
<LI>munus dat tibi Sulla litterator<a name=9> </a>
<LI>non est mi male sed bene ac beate<a name=10> </a>
<LI>quod non dispereunt tui labores. <a name=11> </a>
<LI>di magni.  horribilem et sacrum libellum<a name=12> </a>
<LI>quem tu scilicet ad tuum Catullum<a name=13> </a>
<LI>misti continuo ut die periret<a name=14> </a>
<LI>saturnalibus optimo dierum. <a name=15> </a>
<LI>non.  non hoc tibi salse sic abibit. <a name=16> </a>
<LI>nam si luxerit ad librariorum<a name=17> </a>
<LI>curram scrinia.  Caesios Aquinos<a name=18> </a>
<LI>Suffenum omnia colligam uenena. <a name=19> </a>
<LI>ac te his suppliciis remunerabor. <a name=20> </a>
<LI>uos hinc interea ualete abite. <a name=21> </a>
<LI>illuc unde malum pedem attulistis<a name=22> </a>
<LI>saecli incommoda pessimi poetae. <a name=23> </a>
 
<P>
<P>
</OL><B>XIVb. </B>

<P><OL><LI>si qui forte mearum ineptiarum<a name=1> </a>
<LI>lectores eritis.  manusque uestras<a name=2> </a>
<LI>non horrebitis admouere nobis. <a name=3> </a>
 
<P>
<P>
</OL><B>XV.  ad Aurelium</B>

<P><OL><LI>commendo tibi me ac meos amores<a name=1> </a>
<LI>Aureli.  ueniam peto pudentem. <a name=2> </a>
<LI>ut si quicquam animo tuo cupisti<a name=3> </a>
<LI>quem castum expeteres et integellum<a name=4> </a>
<LI>conserues puerum mihi pudice. <a name=5> </a>
<LI>non dico a populo.  nihil ueremur<a name=6> </a>
<LI>istos qui in platea modo huc modo illuc<a name=7> </a>
<LI>in re praetereunt sua occupati. <a name=8> </a>
<LI>uerum a te metuo tuoque pene<a name=9> </a>
<LI>infesto pueris bonis malisque. <a name=10> </a>
<LI>quem tu qua libet ut libet moueto<a name=11> </a>
<LI>quantum uis ubi erit foris paratum. <a name=12> </a>
<LI>hunc unum excipio ut puto pudenter. <a name=13> </a>
<LI>quod si te mala mens furorque uecors<a name=14> </a>
<LI>in tantam impulerit sceleste culpam<a name=15> </a>
<LI>ut nostrum insidiis caput lacessas. <a name=16> </a>
<LI>ah.  tum te miserum malique fati. <a name=17> </a>
<LI>quem attractis pedibus patente porta<a name=18> </a>
<LI>percurrent raphanique mugilesque. <a name=19> </a>
 
<P>
<P>
</OL><B>XVI.  ad Aurelium et Furium</B>

<P><OL><LI>pedicabo ego uos et irrumabo<a name=1> </a>
<LI>Aureli pathice et cinaede Furi. <a name=2> </a>
<LI>qui me ex uersiculis meis putastis<a name=3> </a>
<LI>quod sunt molliculi parum pudicum. <a name=4> </a>
<LI>nam castum esse decet pium poetam<a name=5> </a>
<LI>ipsum.  uersiculos nihil necesse est. <a name=6> </a>
<LI>qui tum denique habent salem ac leporem. <a name=7> </a>
<LI>si sint molliculi ac parum pudici. <a name=8> </a>
<LI>et quod pruriat incitare possint. <a name=9> </a>
<LI>non dico pueris sed his pilosos<a name=10> </a>
<LI>qui duros nequeunt mouere lumbos. <a name=11> </a>
<LI>uos quod milia multa basiorum<a name=12> </a>
<LI>legistis male me marem putatis. <a name=13> </a>
<LI>pedicabo ego uos et irrumabo. <a name=14> </a>
 
<P>
<P>
</OL><B>XVII. </B>

<P><OL><LI>o Colonia.  quae cupis ponte ludere longo. <a name=1> </a>
<LI>et salire paratum habes.  sed uereris inepta<a name=2> </a>
<LI>crura ponticuli axulis stantis in rediuiuis<a name=3> </a>
<LI>ne supinus eat.  cauaque in palude recumbat. <a name=4> </a>
<LI>sic tibi bonus ex tua pons libidine fiat<a name=5> </a>
<LI>in quo uel Salisubsali sacra suscipiantur. <a name=6> </a>
<LI>munus hoc mihi maximi da Colonia risus. <a name=7> </a>
<LI>quendam municipem meum de tuo uolo ponte<a name=8> </a>
<LI>ire praecipitem in lutum per caputque pedesque. <a name=9> </a>
<LI>uerum totius ut lacus putidaeque paludis<a name=10> </a>
<LI>liuidissima maximeque est profunda uorago. <a name=11> </a>
<LI>insulsissimus est homo.  nec sapit pueri instar<a name=12> </a>
<LI>bimuli tremula patris dormientis in ulna. <a name=13> </a>
<LI>cui cum sit uiridissimo nupta flore puella. <a name=14> </a>
<LI>et puella tenellulo delicatior haedo<a name=15> </a>
<LI>asseruanda nigerrimis diligentius uuis. <a name=16> </a>
<LI>ludere hanc sinit ut libet.  nec pili facit uni. <a name=17> </a>
<LI>nec se subleuat ex sua parte.  sed uelut alnus<a name=18> </a>
<LI>in fossa Liguri iacet suppernata securi. <a name=19> </a>
<LI>tantundem omnia sentiens quam si nulla sit usquam. <a name=20> </a>
<LI>talis iste meus stupor.  nil uidet.  nihil audit. <a name=21> </a>
<LI>ipse qui sit.  utrum sit an non sit.  id quoque nescit. <a name=22> </a>
<LI>nunc eum uolo de tuo ponte mittere pronum<a name=23> </a>
<LI>si pote stolidum repente excitare ueternum. <a name=24> </a>
<LI>et supinum animum in graui derelinquere caeno<a name=25> </a>
<LI>ferream ut soleam tenaci in uoragine mula. <a name=26> </a>
 
<P>
<P>
</OL><B>XXI.  ad Aurelium</B>

<P><OL><LI>Aureli.  pater esuritionum. <a name=1> </a>
<LI>non harum modo sed quot aut fuerunt<a name=2> </a>
<LI>aut sunt aut aliis erunt in annis. <a name=3> </a>
<LI>pedicare cupis meos amores. <a name=4> </a>
<LI>nec clam.  nam simul es.  iocaris una. <a name=5> </a>
<LI>haerens ad latus omnia experiris. <a name=6> </a>
<LI>frustra.  nam insidias mihi instruentem<a name=7> </a>
<LI>tangam te prior irrumatione. <a name=8> </a>
<LI>atque si faceres satur tacerem. <a name=9> </a>
<LI>nunc ipsum id doleo.  quod esurire<a name=10> </a>
<LI>mellitus puer et sitire discet. <a name=11> </a>
<LI>quare desine.  dum licet pudico. <a name=12> </a>
<LI>ne finem facias sed irrumatus. <a name=13> </a>
 
<P>
<P>
</OL><B>XXII.  ad Varum</B>

<P><OL><LI>Suffenus iste Vare quem probe nosti<a name=1> </a>
<LI>homo est uenustus et dicax et urbanus. <a name=2> </a>
<LI>idemque longe plurimos facit uersus. <a name=3> </a>
<LI>puto esse ego illi milia aut decem aut plura<a name=4> </a>
<LI>perscripta.  nec sic ut fit in palimpsesto<a name=5> </a>
<LI>relata.  cartae regiae.  noui libri. <a name=6> </a>
<LI>noui umbilici.  lora rubra membranae. <a name=7> </a>
<LI>derecta plumbo.  et pumice omnia aequata. <a name=8> </a>
<LI>haec cum legas tu bellus ille et urbanus<a name=9> </a>
<LI>Suffenus unus caprimulgus aut fossor<a name=10> </a>
<LI>rursus uidetur tantum abhorret ac mutat. <a name=11> </a>
<LI>hoc quid putemus esse.  qui modo scurra<a name=12> </a>
<LI>aut siquid hac re tritius uidebatur<a name=13> </a>
<LI>idem infaceto est infacetior rure<a name=14> </a>
<LI>simul poemata attigit.  neque idem umquam<a name=15> </a>
<LI>aeque est beatus ac poema.  cum scribit<a name=16> </a>
<LI>tam gaudet in se.  tamque se ipse miratur. <a name=17> </a>
<LI>nimirum idem omnes fallimur.  neque est quisquam<a name=18> </a>
<LI>quem non in aliqua re uidere Suffenum<a name=19> </a>
<LI>possis.  suus cuique attributus est error. <a name=20> </a>
<LI>sed non uidemus manticae quod in tergo est. <a name=21> </a>
 
<P>
<P>
</OL><B>XXIII.  ad Furium</B>

<P><OL><LI>Furi.  cui neque seruus est neque arca<a name=1> </a>
<LI>nec cimex neque araneus neque ignis. <a name=2> </a>
<LI>uerum est et pater et nouerca quorum<a name=3> </a>
<LI>dentes uel silicem comesse possunt. <a name=4> </a>
<LI>est pulcre tibi cum tuo parente<a name=5> </a>
<LI>et cum coniuge lignea parentis. <a name=6> </a>
<LI>nec mirum.  bene nam ualetis omnes. <a name=7> </a>
<LI>pulcre concoquitis.  nihil timetis. <a name=8> </a>
<LI>non incendia.  non graues ruinas. <a name=9> </a>
<LI>non facta impia.  non dolos ueneni. <a name=10> </a>
<LI>non casus alios periculorum. <a name=11> </a>
<LI>atque corpora sicciora cornu<a name=12> </a>
<LI>aut siquid magis aridum est habetis<a name=13> </a>
<LI>sole et frigore et esuritione. <a name=14> </a>
<LI>quare non tibi sit bene ac beate. <a name=15> </a>
<LI>a te sudor abest.  abest saliua<a name=16> </a>
<LI>mucusue et mala pituita nasi. <a name=17> </a>
<LI>hanc ad munditiem adde mundiorem. <a name=18> </a>
<LI>quod culus tibi purior salillo est. <a name=19> </a>
<LI>nec toto decies cacas in anno. <a name=20> </a>
<LI>atque id durius est faba.  et lapillis. <a name=21> </a>
<LI>quid tu si manibus teras fricesque<a name=22> </a>
<LI>non umquam digitum inquinare posses. <a name=23> </a>
<LI>haec tu commoda tam beata Furi<a name=24> </a>
<LI>noli spernere.  nec putare parui. <a name=25> </a>
<LI>et sestertia quae soles precari<a name=26> </a>
<LI>centum desine.  nam sat es beatus. <a name=27> </a>
 
<P>
<P>
</OL><B>XXIV.  ad Iuuentium</B>

<P><OL><LI>o qui flosculus es Iuuentiorum. <a name=1> </a>
<LI>non horum modo sed quot aut fuerunt<a name=2> </a>
<LI>aut posthac aliis erunt in annis. <a name=3> </a>
<LI>mallem diuitias Midae dedisses<a name=4> </a>
<LI>isti cui neque seruus est neque arca<a name=5> </a>
<LI>quam sic te sineres ab illo amari. <a name=6> </a>
<LI>qui.  non est homo bellus inquies.  est. <a name=7> </a>
<LI>sed bello huic neque seruus est neque arca. <a name=8> </a>
<LI>hoc tu quam libet abice eleuaque. <a name=9> </a>
<LI>nec seruum tamen ille habet neque arcam. <a name=10> </a>
 
<P>
<P>
</OL><B>XXV.  ad Tallum</B>

<P><OL><LI>cinaede Thalle.  mollior cuniculi capillo. <a name=1> </a>
<LI>uel anseris medullula.  uel imula oricilla. <a name=2> </a>
<LI>uel pene languido senis.  situque araneoso. <a name=3> </a>
<LI>idemque Thalle.  turbida rapacior procella<a name=4> </a>
<LI>cum diua mulier aries ostendit oscitantes. <a name=5> </a>
<LI>remitte pallium mihi meum quod inuolasti<a name=6> </a>
<LI>sudariumque Saetabum catagraphosque Thynos<a name=7> </a>
<LI>inepte quae palam soles habere tamquam auita<a name=8> </a>
<LI>quae nunc tuis ab unguibus reglutina et remitte<a name=9> </a>
<LI>ne laneum latusculum manusque mollicellas<a name=10> </a>
<LI>inusta turpiter tibi flagella conscribillent. <a name=11> </a>
<LI>et insolenter aestues uelut minuta magno<a name=12> </a>
<LI>deprensa nauis in mari uesaniente uento. <a name=13> </a>
 
<P>
<P>
</OL><B>XXVI.  ad Furium</B>

<P><OL><LI>Furi.  uillula nostra non ad Austri<a name=1> </a>
<LI>flatus opposita est neque ad Fauoni<a name=2> </a>
<LI>nec saeui Boreae aut Apheliotae. <a name=3> </a>
<LI>uerum ad milia quindecim et ducentos. <a name=4> </a>
<LI>o uentum horribilem atque pestilentem. <a name=5> </a>
 
<P>
<P>
</OL><B>XXVII.  ad pincernam suum</B>

<P><OL><LI>minister uetuli puer Falerni<a name=1> </a>
<LI>inger mi calices amariores<a name=2> </a>
<LI>ut lex Postumiae iubet magistrae<a name=3> </a>
<LI>ebriosa acina ebriosioris. <a name=4> </a>
<LI>at uos quo lubet hinc abite lymphae<a name=5> </a>
<LI>uini pernicies et ad seueros<a name=6> </a>
<LI>migrate.  hic merus est Thyonianus. <a name=7> </a>
 
<P>
<P>
</OL><B>XXVIII.  ad Verannium et Fabullum</B>

<P><OL><LI>Pisonis comites.  cohors inanis. <a name=1> </a>
<LI>aptis sarcinulis et expeditis. <a name=2> </a>
<LI>Verani optime tuque mi Fabulle. <a name=3> </a>
<LI>quid rerum geritis.  satisne cum isto<a name=4> </a>
<LI>uappa frigoraque et famem tulistis. <a name=5> </a>
<LI>ecquidnam in tabulis patet lucelli<a name=6> </a>
<LI>expensum.  ut mihi qui meum secutus<a name=7> </a>
<LI>praetorem refero datum lucello. <a name=8> </a>
<LI>o Memmi.  bene me ac diu supinum<a name=9> </a>
<LI>tota ista trabe lentus irrumasti. <a name=10> </a>
<LI>sed quantum uideo pari fuistis<a name=11> </a>
<LI>casu.  nam nihilo minore uerpa<a name=12> </a>
<LI>farti estis.  pete nobiles amicos. <a name=13> </a>
<LI>at uobis mala multa di deaeque<a name=14> </a>
<LI>dent opprobria Romuli Remique. <a name=15> </a>
 
<P>
<P>
</OL><B>XXIX.  in Romulum cathamitum</B>

<P><OL><LI>quis hoc potest uidere.  quis potest pati. <a name=1> </a>
<LI>nisi impudicus et uorax et aleo. <a name=2> </a>
<LI>Mamurram habere quod Comata Gallia<a name=3> </a>
<LI>habebat uncti et ultima Britannia. <a name=4> </a>
<LI>cinaede Romule.  haec uidebis.  et feres. <a name=5> </a>
<LI>et ille nunc superbus et superfluens<a name=6> </a>
<LI>perambulabit omnium cubilia<a name=7> </a>
<LI>ut albulus columbus aut Adoneus. <a name=8> </a>
<LI>cinaede Romule.  haec uidebis.  et feres. <a name=9> </a>
<LI>es impudicus et uorax et aleo. <a name=10> </a>
<LI>eone nomine imperator unice<a name=11> </a>
<LI>fuisti in ultima occidentis insula<a name=12> </a>
<LI>ut ista uostra diffututa mentula<a name=13> </a>
<LI>ducenties comesset aut trecenties. <a name=14> </a>
<LI>quid est alid.  sinistra liberalitas. <a name=15> </a>
<LI>parum expatrauit.  an parum elluatus est. <a name=16> </a>
<LI>paterna prima lancinata sunt bona. <a name=17> </a>
<LI>secunda praeda pontica.  inde tertia<a name=18> </a>
<LI>Hibera quam scit amnis aurifer Tagus. <a name=19> </a>
<LI>nunc Galliae timetur et Britanniae. <a name=20> </a>
<LI>quid hunc malum fouetis.  aut quid hic potest. <a name=21> </a>
<LI>nisi uncta deuorare patrimonia. <a name=22> </a>
<LI>eone nomine urbis o piissime<a name=23> </a>
<LI>socer generque perdidistis omnia. <a name=24> </a>
 
<P>
<P>
</OL><B>XXX.  ad Alphenum</B>

<P><OL><LI>Alfene.  immemor atque unanimis false sodalibus. <a name=1> </a>
<LI>iam te nil miseret dure tui dulcis amiculi. <a name=2> </a>
<LI>iam me prodere iam non dubitas fallere perfide. <a name=3> </a>
<LI>nec facta impia fallacum hominum caelicolis placent. <a name=4> </a>
<LI>quae tu neglegis.  ac me miserum deseris in malis. <a name=5> </a>
<LI>eheu.  quid faciant dic homines.  cuiue habeant fidem. <a name=6> </a>
<LI>certe tute iubebas animam tradere inique me<a name=7> </a>
<LI>inducens in amorem quasi tuta omnia mi forent. <a name=8> </a>
<LI>idem nunc retrahis te.  ac tua dicta omnia factaque<a name=9> </a>
<LI>uentos irrita ferre ac nebulas aereas sinis. <a name=10> </a>
<LI>si tu oblitus es at dei meminerunt.  meminit Fides. <a name=11> </a>
<LI>quae te ut paeniteat postmodo facti faciet tui. <a name=12> </a>
 
<P>
<P>
</OL><B>XXXI.  ad Sirmium insulam</B>

<P><OL><LI>paene insularum Sirmio insularumque<a name=1> </a>
<LI>ocelle quascumque in liquentibus stagnis<a name=2> </a>
<LI>marique uasto fert uterque Neptunus. <a name=3> </a>
<LI>quam te libenter quamque laetus inuiso. <a name=4> </a>
<LI>uix mi ipse credens Thyniam atque Bithynos<a name=5> </a>
<LI>liquisse campos me et uidere te in tuto. <a name=6> </a>
<LI>o quid solutis est beatius curis. <a name=7> </a>
<LI>cum mens onus reponit.  ac peregrino<a name=8> </a>
<LI>labore fessi uenimus larem ad nostrum. <a name=9> </a>
<LI>desideratoque acquiescimus lecto. <a name=10> </a>
<LI>hoc est quod unum est pro laboribus tantis. <a name=11> </a>
<LI>salue o uenusta Sirmio.  atque ero gaude. <a name=12> </a>
<LI>gaudete uosque o Lydiae lacus undae. <a name=13> </a>
<LI>ridete quidquid est domi cachinnorum. <a name=14> </a>
 
<P>
<P>
</OL><B>XXXII.  ad Ipsicillam</B>

<P><OL><LI>amabo mea dulcis Ipsitilla. <a name=1> </a>
<LI>meae deliciae.  mei lepores. <a name=2> </a>
<LI>iube ad te ueniam meridiatum. <a name=3> </a>
<LI>et si iusseris illud adiuuato<a name=4> </a>
<LI>ne quis liminis obseret tabellam. <a name=5> </a>
<LI>neu tibi lubeat foras abire. <a name=6> </a>
<LI>sed domi maneas.  paresque nobis<a name=7> </a>
<LI>nouem continuas fututiones. <a name=8> </a>
<LI>uerum si quid ages statim iubeto. <a name=9> </a>
<LI>nam pransus iaceo et satur supinus. <a name=10> </a>
<LI>pertundo tunicamque palliumque. <a name=11> </a>
 
<P>
<P>
</OL><B>XXXIII.  ad Vibennios</B>

<P><OL><LI>o furum optime balneariorum. <a name=1> </a>
<LI>Vibenni pater et cinaede fili. <a name=2> </a>
<LI>nam dextra pater inquinatiore. <a name=3> </a>
<LI>culo filius est uoraciore. <a name=4> </a>
<LI>cur non exilium malasque in oras<a name=5> </a>
<LI>itis.  quandoquidem patris rapinae<a name=6> </a>
<LI>notae sunt populo et nates pilosas. <a name=7> </a>
<LI>fili non potes asse uenditare. <a name=8> </a>
 
<P>
<P>
</OL><B>XXXIV.  carmen Diane</B>

<P><OL><LI>Dianae sumus in fide<a name=1> </a>
<LI>puellae et pueri integri. <a name=2> </a>
<LI>Dianam pueri integri<a name=3> </a>
<LI>puellaeque canamus. <a name=4> </a>
<LI>o Latonia maximi<a name=5> </a>
<LI>magna progenies Iouis<a name=6> </a>
<LI>quam mater prope Deliam<a name=7> </a>
<LI>deposiuit oliuam. <a name=8> </a>
<LI>montium domina ut fores<a name=9> </a>
<LI>siluarumque uirentium<a name=10> </a>
<LI>saltuumque reconditorum<a name=11> </a>
<LI>amniumque sonantum. <a name=12> </a>
<LI>tu Lucina dolentibus<a name=13> </a>
<LI>Iuno dicta puerperis. <a name=14> </a>
<LI>tu potens Triuia et notho es<a name=15> </a>
<LI>dicta lumine Luna. <a name=16> </a>
<LI>tu cursu dea menstruo<a name=17> </a>
<LI>metiens iter annuum<a name=18> </a>
<LI>rustica agricolae bonis<a name=19> </a>
<LI>tecta frugibus exples. <a name=20> </a>
<LI>sis quocumque tibi placet<a name=21> </a>
<LI>sancta nomine.  Romulique<a name=22> </a>
<LI>antique ut solita es bona<a name=23> </a>
<LI>sospites ope gentem. <a name=24> </a>
 
<P>
<P>
</OL><B>XXXV.  ad Caecilium iubet libello loqui</B>

<P><OL><LI>poetae tenero meo sodali<a name=1> </a>
<LI>uelim Caecilio papyre dicas<a name=2> </a>
<LI>Veronam ueniat Noui relinquens<a name=3> </a>
<LI>Comi moenia Lariumque litus. <a name=4> </a>
<LI>nam quasdam uolo cogitationes<a name=5> </a>
<LI>amici accipiat sui meique. <a name=6> </a>
<LI>quare si sapiet uiam uorabit. <a name=7> </a>
<LI>quamuis candida milies puella<a name=8> </a>
<LI>euntem reuocet.  manusque collo<a name=9> </a>
<LI>ambas iniciens roget morari. <a name=10> </a>
<LI>quae nunc si mihi uera nuntiantur<a name=11> </a>
<LI>illum deperit impotente amore. <a name=12> </a>
<LI>nam quo tempore legit incohatam<a name=13> </a>
<LI>Dindymi dominam ex eo misellae<a name=14> </a>
<LI>ignes interiorem edunt medullam. <a name=15> </a>
<LI>ignosco tibi sapphica puella<a name=16> </a>
<LI>Musa doctior.  est enim uenuste<a name=17> </a>
<LI>Magna Caecilii incohata Mater. <a name=18> </a>
 
<P>
<P>
</OL><B>XXXVI.  ad Lusi cacatam</B>

<P><OL><LI>annales Volusi.  cacata carta. <a name=1> </a>
<LI>uotum soluite pro mea puella. <a name=2> </a>
<LI>nam sanctae Veneri Cupidinique<a name=3> </a>
<LI>uouit si sibi restitutus essem<a name=4> </a>
<LI>desissemque truces uibrare iambos<a name=5> </a>
<LI>electissima pessimi poetae<a name=6> </a>
<LI>scripta tardipedi deo daturam<a name=7> </a>
<LI>infelicibus ustulanda lignis. <a name=8> </a>
<LI>et haec pessima se puella uidit<a name=9> </a>
<LI>iocose lepide uouere diuis. <a name=10> </a>
<LI>nunc o caeruleo creata ponto. <a name=11> </a>
<LI>quae sanctum Idalium chutrosque apertos. <a name=12> </a>
<LI>quaeque Ancona Cnidumque harundinosam. <a name=13> </a>
<LI>colis quaeque Amathunta.  quaeque Golgos. <a name=14> </a>
<LI>quaeque Durrachium Hadriae tabernam. <a name=15> </a>
<LI>acceptum face redditumque uotum<a name=16> </a>
<LI>si non inlepidum neque inuenustum est. <a name=17> </a>
<LI>at uos interea uenite in ignem. <a name=18> </a>
<LI>pleni ruris et infacetiarum. <a name=19> </a>
<LI>annales Volusi.  cacata carta. <a name=20> </a>
 
<P>
<P>
</OL><B>XXXVII.  ad contubernales et Egnatium</B>

<P><OL><LI>salax taberna.  uosque contubernales. <a name=1> </a>
<LI>a pilleatis nona fratribus pila. <a name=2> </a>
<LI>solis putatis esse mentulas uobis. <a name=3> </a>
<LI>solis licere quidquid est puellarum<a name=4> </a>
<LI>confutuere.  et putare ceteros hircos. <a name=5> </a>
<LI>an continenter quod sedetis insulsi<a name=6> </a>
<LI>centum an ducenti non putatis ausurum<a name=7> </a>
<LI>me una ducentos irrumare sessores. <a name=8> </a>
<LI>atqui putate.  namque totius uobis<a name=9> </a>
<LI>frontem tabernae sorpionibus scribam. <a name=10> </a>
<LI>puella nam mi quae meo sinu fugit. <a name=11> </a>
<LI>amata tantum quantum amabitur nulla. <a name=12> </a>
<LI>pro qua mihi sunt magna bella pugnata. <a name=13> </a>
<LI>consedit istic.  hanc boni beatique<a name=14> </a>
<LI>omnes amatis.  et quidem quod indignum est<a name=15> </a>
<LI>omnes pusilli et semitarii moechi. <a name=16> </a>
<LI>tu praeter omnes une de capillatis<a name=17> </a>
<LI>cuniculosae Celtiberiae.  fili<a name=18> </a>
<LI>Egnati.  opaca quem bonum facit barba. <a name=19> </a>
<LI>et dens Hibera defricatus urina. <a name=20> </a>
 
<P>
<P>
</OL><B>XXXVIII.  ad Cornificium</B>

<P><OL><LI>male est Cornifici tuo Catullo. <a name=1> </a>
<LI>male est me hercule et est laboriose. <a name=2> </a>
<LI>et magis magis in dies et horas. <a name=3> </a>
<LI>quem tu quod minimum facillimumque est<a name=4> </a>
<LI>qua solatus es allocutione. <a name=5> </a>
<LI>irascor tibi.  sic meos amores. <a name=6> </a>
<LI>paulum quid libet allocutionis. <a name=7> </a>
<LI>maestius lacrimis Simonideis. <a name=8> </a>
 
<P>
<P>
</OL><B>XXXIX.  ad Egnatium</B>

<P><OL><LI>Egnatius quod candidos habet dentes<a name=1> </a>
<LI>renidet usque quaque.  si ad rei uentum est<a name=2> </a>
<LI>subsellium cum orator excitat fletum<a name=3> </a>
<LI>renidet ille.  si ad pii rogum fili<a name=4> </a>
<LI>lugetur orba cum flet unicum mater<a name=5> </a>
<LI>renidet ille.  quidquid est.  ubicumque est. <a name=6> </a>
<LI>quodcumque agit.  renidet.  hunc habet morbum<a name=7> </a>
<LI>neque elegantem ut arbitror neque urbanum. <a name=8> </a>
<LI>quare monendum est te mihi bone Egnati. <a name=9> </a>
<LI>si urbanus esses.  aut Sabinus.  aut Tiburs. <a name=10> </a>
<LI>aut pinguis Vmber.  aut obesus Etruscus. <a name=11> </a>
<LI>aut Lanuuinus ater atque dentatus. <a name=12> </a>
<LI>aut Transpadanus ut meos quoque attingam. <a name=13> </a>
<LI>aut qui libet qui puriter lauit dentes. <a name=14> </a>
<LI>tamen renidere usque quaque te nollem. <a name=15> </a>
<LI>nam risu inepto res ineptior nulla est. <a name=16> </a>
<LI>nunc Celtiber es.  Celtiberia in terra<a name=17> </a>
<LI>quod quisque minxit hoc sibi solet mane<a name=18> </a>
<LI>dentem atque russam defricare gingiuam. <a name=19> </a>
<LI>ut quo iste uester expolitior dens est<a name=20> </a>
<LI>hoc te amplius bibisse praedicet loti. <a name=21> </a>
 
<P>
<P>
</OL><B>XL.  ad Rauidum</B>

<P><OL><LI>quaenam te mala mens miselle Rauide<a name=1> </a>
<LI>agit praecipitem in meos iambos. <a name=2> </a>
<LI>quis deus tibi non bene aduocatus<a name=3> </a>
<LI>uecordem parat excitare rixam. <a name=4> </a>
<LI>an ut peruenias in ora uulgi. <a name=5> </a>
<LI>quid uis.  qualibet esse notus optas. <a name=6> </a>
<LI>eris quandoquidem meos amores<a name=7> </a>
<LI>cum longa uoluisti amare poena. <a name=8> </a>
 
<P>
<P>
</OL><B>XLI.  ad Ameanam</B>

<P><OL><LI>Ameana puella defututa<a name=1> </a>
<LI>tota milia me decem poposcit. <a name=2> </a>
<LI>ista turpiculo puella naso. <a name=3> </a>
<LI>decoctoris amica Formiana. <a name=4> </a>
<LI>propinqui quibus est puella curae. <a name=5> </a>
<LI>amicos medicosque conuocate. <a name=6> </a>
<LI>non est sana puella.  nec rogare<a name=7> </a>
<LI>qualis sit solet aes imaginosum. <a name=8> </a>
 
<P>
<P>
</OL><B>XLII.  ad hendecasyllabos</B>

<P><OL><LI>adeste hendecasyllabi.  quot estis<a name=1> </a>
<LI>omnes.  undique quotquot estis omnes. <a name=2> </a>
<LI>iocum me putat esse moecha turpis. <a name=3> </a>
<LI>et negat mihi nostra reddituram<a name=4> </a>
<LI>pugillaria si pati potestis. <a name=5> </a>
<LI>persequamur eam.  et reflagitemus. <a name=6> </a>
<LI>quae sit quaeritis.  illa quam uidetis<a name=7> </a>
<LI>turpe incedere mimice ac moleste<a name=8> </a>
<LI>ridentem catuli ore Gallicani. <a name=9> </a>
<LI>circumsistite eam.  et reflagitate. <a name=10> </a>
<LI>moecha putida.  redde codicillos. <a name=11> </a>
<LI>redde putida moecha codicillos. <a name=12> </a>
<LI>non assis facis.  o lutum.  lupanar. <a name=13> </a>
<LI>aut si perditius potest quid esse. <a name=14> </a>
<LI>sed non est tamen hoc satis putandum<a name=15> </a>
<LI>quod si non aliud potest ruborem<a name=16> </a>
<LI>ferreo canis exprimamus ore. <a name=17> </a>
<LI>conclamate iterum altiore uoce. <a name=18> </a>
<LI>moecha putide.  redde codicillos. <a name=19> </a>
<LI>redde putida moecha codicillos. <a name=20> </a>
<LI>sed nil proficimus.  nihil mouetur. <a name=21> </a>
<LI>mutanda est ratio modusque uobis<a name=22> </a>
<LI>siquid proficere amplius potestis. <a name=23> </a>
<LI>pudica et proba.  redde codicillos. <a name=24> </a>
 
<P>
<P>
</OL><B>XLIII.  ad Ameanam</B>

<P><OL><LI>salue nec minimo puella naso<a name=1> </a>
<LI>nec bello pede nec nigris ocellis<a name=2> </a>
<LI>nec longis digitis nec ore sicco<a name=3> </a>
<LI>nec sane nimis elegante lingua. <a name=4> </a>
<LI>decoctoris amica Formiani. <a name=5> </a>
<LI>ten prouincia narrat esse bellam. <a name=6> </a>
<LI>tecum Lesbia nostra comparatur. <a name=7> </a>
<LI>o saeclum insapiens et infacetum. <a name=8> </a>
 
<P>
<P>
</OL><B>XLIV.  ad fundum</B>

<P><OL><LI>o funde noster seu Sabine seu Tiburs. <a name=1> </a>
<LI>nam te esse tiburtem autumant quibus non est<a name=2> </a>
<LI>cordi Catullum laedere.  at quibus cordi est<a name=3> </a>
<LI>quouis Sabinum pignore esse contendunt. <a name=4> </a>
<LI>sed seu Sabine siue uerius Tiburs. <a name=5> </a>
<LI>fui libenter in tua suburbana<a name=6> </a>
<LI>uilla.  malamque pectore exspui tussim. <a name=7> </a>
<LI>non inmerenti quam mihi meus uenter<a name=8> </a>
<LI>dum sumptuosas appeto dedit cenas. <a name=9> </a>
<LI>nam Sestianus dum uolo esse conuiua<a name=10> </a>
<LI>orationem in Antium petitorem. <a name=11> </a>
<LI>plenam ueneni et pestilentiae legi. <a name=12> </a>
<LI>hic me grauedo frigora et frequens tussis<a name=13> </a>
<LI>quassauit usque dum in tuum sinum fugi<a name=14> </a>
<LI>et me recuraui otioque et urtica. <a name=15> </a>
<LI>quare refectus maximas tibi grates<a name=16> </a>
<LI>ago meum quod non es ulta peccatum. <a name=17> </a>
<LI>nec deprecor iam si nefaria scripta<a name=18> </a>
<LI>Sesti recepso quin grauedinem et tussim<a name=19> </a>
<LI>non mi sed ipsi Sestio ferat frigus. <a name=20> </a>
<LI>qui tunc uocat me cum malum librum legi. <a name=21> </a>
 
<P>
<P>
</OL><B>XLV.  ad Septimium</B>

<P><OL><LI>Acmen Septimius suos amores<a name=1> </a>
<LI>tenens in gremio mea inquit Acme. <a name=2> </a>
<LI>ni te perdite amo atque amare porro<a name=3> </a>
<LI>omnes sum assidue paratus annos<a name=4> </a>
<LI>quantum qui pote plurimum perire<a name=5> </a>
<LI>solus in Libya Indiaque tosta<a name=6> </a>
<LI>caesio ueniam obuius leoni. <a name=7> </a>
<LI>hoc ut dixit Amor sinistra ut ante<a name=8> </a>
<LI>dextra sternuit approbationem. <a name=9> </a>
<LI>at Acme leuiter caput reflectens<a name=10> </a>
<LI>et dulcis pueri ebrios ocellos<a name=11> </a>
<LI>illo purpureo ore suauiata est. <a name=12> </a>
<LI>sic inquit mea uita.  Septimille. <a name=13> </a>
<LI>huic uni domino usque seruiamus<a name=14> </a>
<LI>ut multo mihi maior acriorque<a name=15> </a>
<LI>ignis mollibus ardet in medullis. <a name=16> </a>
<LI>hoc ut dixit Amor sinistra ut ante<a name=17> </a>
<LI>dextra sternuit approbationem. <a name=18> </a>
<LI>nunc ab auspicio bono profecti<a name=19> </a>
<LI>mutuis animis amant amantur. <a name=20> </a>
<LI>unam Septimius misellus Acmen<a name=21> </a>
<LI>mauult quam Syrias Britanniasque. <a name=22> </a>
<LI>uno in Septimio fidelis Acme<a name=23> </a>
<LI>facit delicias libidinisque. <a name=24> </a>
<LI>quis ullos homines beatiores<a name=25> </a>
<LI>uidit.  quis Venerem auspicatiorem. <a name=26> </a>
 
<P>
<P>
</OL><B>XLVI. </B>

<P><OL><LI>iam uer egelidos refert tepores. <a name=1> </a>
<LI>iam caeli furor aequinoctialis<a name=2> </a>
<LI>iucundis Zephyri silescit auris. <a name=3> </a>
<LI>linquantur Phrygii Catulle campi<a name=4> </a>
<LI>Nicaeaeque ager uber aestuosae. <a name=5> </a>
<LI>ad claras Asiae uolemus urbes. <a name=6> </a>
<LI>iam mens praetrepidans auet uagari. <a name=7> </a>
<LI>iam laeti studio pedes uigescunt. <a name=8> </a>
<LI>o dulces comitum ualete coetus. <a name=9> </a>
<LI>longe quos simul a domo profectos<a name=10> </a>
<LI>diuersae uarie uiae reportant. <a name=11> </a>
 
<P>
<P>
</OL><B>XLVII.  ad Porcium et Socrationem</B>

<P><OL><LI>Porci et Socration.  duae sinistrae<a name=1> </a>
<LI>Pisonis.  scabies famesque mundi. <a name=2> </a>
<LI>uos Veraniolo meo et Fabullo<a name=3> </a>
<LI>uerpus praeposuit Priapus ille. <a name=4> </a>
<LI>uos conuiuia lauta sumptuose<a name=5> </a>
<LI>de die facitis.  mei sodales<a name=6> </a>
<LI>quaerunt in triuio uocationes. <a name=7> </a>
 
<P>
<P>
</OL><B>XLVIII.  ad Iuuentium</B>

<P><OL><LI>mellitos oculos tuos Iuuenti<a name=1> </a>
<LI>siquis me sinat usque basiare<a name=2> </a>
<LI>usque ad milia basiem trecenta. <a name=3> </a>
<LI>nec mi umquam uidear satur futurus. <a name=4> </a>
<LI>non si densior aridis aristis<a name=5> </a>
<LI>sit nostrae seges osculationis. <a name=6> </a>
 
<P>
<P>
</OL><B>IL.  ad Marcum Tullium Ciceronem</B>

<P><OL><LI>disertissime Romuli nepotum. <a name=1> </a>
<LI>quot sunt.  quotque fuere.  Marce Tulli. <a name=2> </a>
<LI>quotque post aliis erunt in annis. <a name=3> </a>
<LI>gratias tibi maximas Catullus<a name=4> </a>
<LI>agit pessimus omnium poeta. <a name=5> </a>
<LI>tanto pessimus omnium poeta<a name=6> </a>
<LI>quanto tu optimus omnium patronus. <a name=7> </a>
 
<P>
<P>
</OL><B>L.  ad Lucinium</B>

<P><OL><LI>hesterno Licini die otiosi<a name=1> </a>
<LI>multum lusimus in meis tabellis<a name=2> </a>
<LI>ut conuenerat esse delicatos. <a name=3> </a>
<LI>scribens uersiculos uterque nostrum<a name=4> </a>
<LI>ludebat numero modo hoc modo illoc<a name=5> </a>
<LI>reddens mutua per iocum atque uinum. <a name=6> </a>
<LI>atque illinc abii tuo lepore<a name=7> </a>
<LI>incensus Licini facetiisque. <a name=8> </a>
<LI>ut nec me miserum cibus iuuaret. <a name=9> </a>
<LI>nec somnus tegeret quiete ocellos. <a name=10> </a>
<LI>sed toto indomitus furore lecto<a name=11> </a>
<LI>uersarer cupiens uidere lucem<a name=12> </a>
<LI>ut tecum loquerer.  simulque ut essem. <a name=13> </a>
<LI>at defessa labore membra postquam<a name=14> </a>
<LI>semimortua lectulo iacebant<a name=15> </a>
<LI>hoc iucunde tibi poema feci<a name=16> </a>
<LI>ex quo perspiceres meum dolorem. <a name=17> </a>
<LI>nunc audax caue sis.  precesque nostras<a name=18> </a>
<LI>oramus caue despuas ocelle<a name=19> </a>
<LI>ne poenas Nemesis reposcat a te. <a name=20> </a>
<LI>est uehemens dea.  laedere hanc caueto. <a name=21> </a>
 
<P>
<P>
</OL><B>LI.  ad Lesbiam</B>

<P><OL><LI>ille mi par esse deo uidetur. <a name=1> </a>
<LI>ille si fas est superare diuos. <a name=2> </a>
<LI>qui sedens aduersus identidem te<a name=3> </a>
<LI>spectat et audit. <a name=4> </a>
<LI>dulce ridentem misero quod omnes<a name=5> </a>
<LI>eripit sensus mihi.  nam simul te<a name=6> </a>
<LI>Lesbia aspexi nihil est super mi<a name=7> </a>
<LI>uocis in ore. <a name=8> </a>
<LI>lingua sed torpet.  tenuis sub artus<a name=9> </a>
<LI>flamma demanat.  sonitu suopte<a name=10> </a>
<LI>tintinant aures.  gemina et teguntur<a name=11> </a>
<LI>lumina nocte. <a name=12> </a>
<LI>otium Catulle tibi molestum est. <a name=13> </a>
<LI>otio exsultas.  nimiumque gestis. <a name=14> </a>
<LI>otium et reges prius et beatas<a name=15> </a>
<LI>perdidit urbes. <a name=16> </a>
 
<P>
<P>
</OL><B>LII.  in Nouium</B>

<P><OL><LI>quid est Catulle.  quid moraris emori. <a name=1> </a>
<LI>sella in curuli struma Nonius sedet. <a name=2> </a>
<LI>per consulatum peierat Vatinius. <a name=3> </a>
<LI>quid est Catulle.  quid moraris emori. <a name=4> </a>
 
<P>
<P>
</OL><B>LIII.  ad Gaium Licinium Caluum</B>

<P><OL><LI>risi nescio quem modo e corona. <a name=1> </a>
<LI>qui cum mirifice Vatiniana<a name=2> </a>
<LI>meus crimina Caluus explicasset<a name=3> </a>
<LI>admirans ait haec manusque tollens. <a name=4> </a>
<LI>di magni.  salaputium disertum. <a name=5> </a>
 
<P>
<P>
</OL><B>LIV.  de Octonis capite</B>

<P><OL><LI>Othonis caput oppido est pusillum. <a name=1> </a>
<LI>eri rustice semilauta crura. <a name=2> </a>
<LI>subtile et leue peditum Libonis. <a name=3> </a>
<LI>si non omnia displicere uellem<a name=4> </a>
<LI>tibi et Sufficio seni recocto. <a name=5> </a>
<LI>irascere iterum meis iambis<a name=6> </a>
<LI>inmerentibus unice imperator. <a name=7> </a>
 
<P>
<P>
</OL><B>LV.  ad Camerium</B>

<P><OL><LI>oramus si forte non molestum est<a name=1> </a>
<LI>demonstres ubi sint tuae tenebrae. <a name=2> </a>
<LI>te in Campo quaesiuimus minore. <a name=3> </a>
<LI>te in Circo.  te in omnibus libellis. <a name=4> </a>
<LI>te in templo summi Iouis sacrato. <a name=5> </a>
<LI>in Magni simul ambulatione<a name=6> </a>
<LI>femellas omnes amice prehendi<a name=7> </a>
<LI>quas uultu uidi tamen sereno. <a name=8> </a>
<LI>ah.  uel te sic ipse flagitabam. <a name=9> </a>
<LI>Camerium mihi pessimae puellae. <a name=10> </a>
<LI>quaedam inquit nudum reclude pectus<a name=11> </a>
<LI>en.  hic in roseis latet papillis. <a name=12> </a>
<LI>sed te iam ferre Herculi labos est. <a name=13> </a>
<LI>tanto ten fastu negas amice. <a name=14> </a>
<LI>dic nobis ubi sis futurus.  ede. <a name=15> </a>
<LI>audacter committe.  crede luci. <a name=16> </a>
<LI>nunc te lacteolae tenent puellae. <a name=17> </a>
<LI>si linguam clausa tenes in ore<a name=18> </a>
<LI>fructus proicies amoris omnes. <a name=19> </a>
<LI>uerbosa gaudet Venus loquella. <a name=20> </a>
<LI>uel si uis licet obseres palatum<a name=21> </a>
<LI>dum uestri sim particeps amoris. <a name=22> </a>
 
<P>
<P>
</OL><B>LVI.  ad Catonem</B>

<P><OL><LI>o rem ridiculam Cato et iocosam<a name=1> </a>
<LI>dignamque auribus et tuo cachinno. <a name=2> </a>
<LI>ride quidquid amas Cato Catullum. <a name=3> </a>
<LI>res est ridicula et nimis iocosa. <a name=4> </a>
<LI>deprehendi modo pupulum puellae<a name=5> </a>
<LI>trusantem.  hunc ego si placet dionae<a name=6> </a>
<LI>protelo rigido meo cecidi. <a name=7> </a>
 
<P>
<P>
</OL><B>LVII.  ad Gaium Iulium Caesarem</B>

<P><OL><LI>pulcre conuenit improbis cinaedis. <a name=1> </a>
<LI>Mamurrae pathicoque Caesarique. <a name=2> </a>
<LI>nec mirum.  maculae pares utrisque. <a name=3> </a>
<LI>urbana altera.  et illa Formiana. <a name=4> </a>
<LI>impressae resident.  nec eluentur. <a name=5> </a>
<LI>morbosi pariter.  gemelli utrique. <a name=6> </a>
<LI>uno in lecticulo erudituli ambo. <a name=7> </a>
<LI>non hic quam ille magis uorax adulter. <a name=8> </a>
<LI>riuales socii puellularum. <a name=9> </a>
<LI>pulcre conuenit improbis cinaedis. <a name=10> </a>
 
<P>
<P>
</OL><B>LVIII.  ad Marcum Caelium Rufum</B>

<P><OL><LI>Caeli.  Lesbia nostra.  Lesbia illa. <a name=1> </a>
<LI>illa Lesbia quam Catullus unam<a name=2> </a>
<LI>plus quam se atque suos amauit omnes<a name=3> </a>
<LI>nunc in quadruuiis et angiportis<a name=4> </a>
<LI>glubit magnanimi Remi nepotes. <a name=5> </a>
 
<P>
<P>
</OL><B>LVIIIb.  ad Camerium</B>

<P><OL><LI>non custos si fingar ille Cretum. <a name=1> </a>
<LI>non si Pegaseo ferar uolatu. <a name=2> </a>
<LI>non Ladas ego.  pinnipesue Perseus. <a name=3> </a>
<LI>non Rhesi niueae citaeque bigae. <a name=4> </a>
<LI>adde huc plumipedas uolatilesque. <a name=5> </a>
<LI>uentorumque simul require cursum. <a name=6> </a>
<LI>quos iunctos Cameri mihi dicares. <a name=7> </a>
<LI>defessus tamen omnibus medullis<a name=8> </a>
<LI>et multis languoribus peresus<a name=9> </a>
<LI>essem te mihi amice quaeritando. <a name=10> </a>
 
<P>
<P>
</OL><B>LIX.  in Rufum</B>

<P><OL><LI>bononiensis Rufa Rufulum fellat<a name=1> </a>
<LI>uxor meneni.  saepe quam in sepulcretis<a name=2> </a>
<LI>uidistis ipso rapere de rogo cenam. <a name=3> </a>
<LI>cum deuolutum ex igne prosequens panem<a name=4> </a>
<LI>ab semiraso tunderetur ustore. <a name=5> </a>
 
<P>
<P>
</OL><B>LX. </B>

<P><OL><LI>num te leaena montibus Libystinis<a name=1> </a>
<LI>aut Scylla latrans infima inguinum parte<a name=2> </a>
<LI>tam mente dura procreauit ac taetra<a name=3> </a>
<LI>ut supplicis uocem in nouissimo casu<a name=4> </a>
<LI>contemptam haberes a nimis fero corde. <a name=5> </a>
 
<P>
<P>
</OL><B>LXI.  epythalamius Iunie et Mallii</B>

<P><OL><LI>collis o Heliconii<a name=1> </a>
<LI>cultor.  uraniae genus. <a name=2> </a>
<LI>qui rapis teneram ad uirum<a name=3> </a>
<LI>uirginem.  o Hymenaee Hymen. <a name=4> </a>
<LI>o Hymen Hymenaee. <a name=5> </a>
<LI>cinge tempora floribus<a name=6> </a>
<LI>suaue olentis amaraci. <a name=7> </a>
<LI>flammeum cape laetus.  huc<a name=8> </a>
<LI>huc ueni niueo gerens<a name=9> </a>
<LI>luteum pede soccum. <a name=10> </a>
<LI>excitusque hilari die<a name=11> </a>
<LI>nuptialia concinens<a name=12> </a>
<LI>uoce carmina tinnula<a name=13> </a>
<LI>pelle humum pedibus.  manu<a name=14> </a>
<LI>pineam quate taedam. <a name=15> </a>
<LI>namque Iunia Manlio<a name=16> </a>
<LI>qualis Idalium colens<a name=17> </a>
<LI>uenit ad Phrygium Venus<a name=18> </a>
<LI>iudicem bona cum bona<a name=19> </a>
<LI>nubet alite uirgo. <a name=20> </a>
<LI>floridis uelut enitens<a name=21> </a>
<LI>myrtus Asia ramulis<a name=22> </a>
<LI>quos Hamadryades deae<a name=23> </a>
<LI>ludicrum sibi roscido<a name=24> </a>
<LI>nutriunt umore. <a name=25> </a>
<LI>quare age huc aditum ferens. <a name=26> </a>
<LI>perge linquere Thespiae<a name=27> </a>
<LI>rupis Aonios specus<a name=28> </a>
<LI>nympha quos super irrigat<a name=29> </a>
<LI>frigerans Aganippe. <a name=30> </a>
<LI>ac domum dominam uoca<a name=31> </a>
<LI>coniugis cupidam noui<a name=32> </a>
<LI>mentem amore reuinciens<a name=33> </a>
<LI>ut tenax hedera huc et huc<a name=34> </a>
<LI>arborem implicat errans. <a name=35> </a>
<LI>uosque item simul integrae<a name=36> </a>
<LI>uirgines quibus aduenit<a name=37> </a>
<LI>par dies.  agite.  in modum<a name=38> </a>
<LI>dicite o Hymenaee Hymen. <a name=39> </a>
<LI>o Hymen Hymenaee. <a name=40> </a>
<LI>ut libentius audiens<a name=41> </a>
<LI>se citarier ad suum<a name=42> </a>
<LI>munus.  huc aditum ferat<a name=43> </a>
<LI>dux bonae Veneris.  boni<a name=44> </a>
<LI>coniugator amoris. <a name=45> </a>
<LI>quis deus magis est ama<a name=46> </a>
<LI>tis petendus amantibus. <a name=47> </a>
<LI>quem colent homines magis<a name=48> </a>
<LI>caelitum.  o Hymenaee Hymen. <a name=49> </a>
<LI>o Hymen Hymenaee. <a name=50> </a>
<LI>te suis tremulus parens<a name=51> </a>
<LI>inuocat.  tibi uirgines<a name=52> </a>
<LI>zonula soluunt sinus. <a name=53> </a>
<LI>te timens cupida nouus<a name=54> </a>
<LI>captat aure maritus. <a name=55> </a>
<LI>tu fero iuueni in manus<a name=56> </a>
<LI>floridam ipse puellulam<a name=57> </a>
<LI>dedis a gremio suae<a name=58> </a>
<LI>matris.  o Hymenaee Hymen. <a name=59> </a>
<LI>o Hymen Hymenaee. <a name=60> </a>
<LI>nil potest sine te Venus<a name=61> </a>
<LI>fama quod bona comprobet<a name=62> </a>
<LI>commodi capere.  at potest<a name=63> </a>
<LI>te uolente.  quis huic deo<a name=64> </a>
<LI>compararier ausit. <a name=65> </a>
<LI>nulla quit sine te domus<a name=66> </a>
<LI>liberos dare nec parens<a name=67> </a>
<LI>stirpe nitier.  ac potest<a name=68> </a>
<LI>te uolente.  quis huic deo<a name=69> </a>
<LI>compararier ausit. <a name=70> </a>
<LI>quae tuis careat sacris<a name=71> </a>
<LI>non queat dare praesides<a name=72> </a>
<LI>terra finibus.  at queat<a name=73> </a>
<LI>te uolente.  quis huic deo<a name=74> </a>
<LI>compararier ausit. <a name=75> </a>
<LI>claustra pandite ianuae. <a name=76> </a>
<LI>uirgo adest.  uiden ut faces<a name=77> </a>
<LI>splendidas quatiunt comas. <a name=78> </a>
<LI>sed moraris.  abit dies. <a name=79> </a>
<LI>prodeas noua nupta. <a name=80> </a>
<LI>/ / / / / / / / /<a name=81> </a>
<LI>/ / / / / / / / /<a name=82> </a>
<LI>tardet ingenuus pudor. <a name=83> </a>
<LI>quem tamen magis audiens<a name=84> </a>
<LI>flet quod ire necesse est. <a name=85> </a>
<LI>flere desine.  non tibi Au<a name=86> </a>
<LI>runculeia periculum est<a name=87> </a>
<LI>ne qua femina pulcrior<a name=88> </a>
<LI>clarum ab Oceano diem<a name=89> </a>
<LI>uiderit uenientem. <a name=90> </a>
<LI>talis in uario solet<a name=91> </a>
<LI>diuitis domini hortulo<a name=92> </a>
<LI>stare flos hyacinthinus. <a name=93> </a>
<LI>sed moraris.  abit dies. <a name=94> </a>
<LI>prodeas noua nupta. <a name=95> </a>
<LI>prodeas noua nupta.  si<a name=96> </a>
<LI>iam uidetur et audias<a name=97> </a>
<LI>nostra uerba.  uiden faces<a name=98> </a>
<LI>aureas quatiunt comas. <a name=99> </a>
<LI>prodeas noua nupta. <a name=100> </a>
<LI>non tuus leuis in mala<a name=101> </a>
<LI>deditus uir adultera<a name=102> </a>
<LI>probra turpia persequens<a name=103> </a>
<LI>a tuis teneris uolet<a name=104> </a>
<LI>secubare papillis. <a name=105> </a>
<LI>lenta sed uelut adsitas<a name=106> </a>
<LI>uitis implicat arbores<a name=107> </a>
<LI>implicabitur in tuum<a name=108> </a>
<LI>complexum.  sed abit dies. <a name=109> </a>
<LI>prodeas noua nupta. <a name=110> </a>
<LI>o cubile quod omnibus<a name=111> </a>
<LI>/ / / / / / / / /<a name=112> </a>
<LI>/ / / / / / / / /<a name=113> </a>
<LI>/ / / / / / / / /<a name=114> </a>
<LI>candido pede lecti. <a name=115> </a>
<LI>quae tuo ueniunt ero. <a name=116> </a>
<LI>quanta gaudia quae uaga<a name=117> </a>
<LI>nocte quae medio die<a name=118> </a>
<LI>gaudeat.  sed abit dies. <a name=119> </a>
<LI>prodeas noua nupta. <a name=120> </a>
<LI>tollite o pueri faces. <a name=121> </a>
<LI>flammeum uideo uenire. <a name=122> </a>
<LI>ite.  concinite in modum<a name=123> </a>
<LI>io Hymen Hymenaee.  io. <a name=124> </a>
<LI>io Hymen Hymenaee. <a name=125> </a>
<LI>ne diu taceat procax<a name=126> </a>
<LI>Fescennina iocatio. <a name=127> </a>
<LI>nec nuces pueris neget<a name=128> </a>
<LI>desertum domini audiens<a name=129> </a>
<LI>concubinus amorem. <a name=130> </a>
<LI>da nuces pueris iners<a name=131> </a>
<LI>concubine.  satis diu<a name=132> </a>
<LI>lusisti nucibus.  libet<a name=133> </a>
<LI>iam seruire Talasio. <a name=134> </a>
<LI>concubine nuces da. <a name=135> </a>
<LI>sordebant tibi uillicae<a name=136> </a>
<LI>concubine hodie atque heri. <a name=137> </a>
<LI>nunc tuum cinerarius<a name=138> </a>
<LI>tondet os.  miser.  ah miser<a name=139> </a>
<LI>concubine.  nuces da. <a name=140> </a>
<LI>diceris male te a tuis<a name=141> </a>
<LI>unguentate glabris marite<a name=142> </a>
<LI>abstinere.  sed abstine. <a name=143> </a>
<LI>io Hymen Hymenaee.  io. <a name=144> </a>
<LI>io Hymen Hymenaee. <a name=145> </a>
<LI>scimus haec tibi quae licent<a name=146> </a>
<LI>sola cognita.  sed marito<a name=147> </a>
<LI>ista non eadem licent. <a name=148> </a>
<LI>io Hymen Hymenaee.  io. <a name=149> </a>
<LI>io Hymen Hymenaee. <a name=150> </a>
<LI>nupta.  tu quoque quae tuus<a name=151> </a>
<LI>uir petet caue ne neges<a name=152> </a>
<LI>ni petitum aliunde eat. <a name=153> </a>
<LI>io Hymen Hymenaee.  io. <a name=154> </a>
<LI>io Hymen Hymenaee. <a name=155> </a>
<LI>en.  tibi domus ut potens<a name=156> </a>
<LI>et beata uiri tui. <a name=157> </a>
<LI>quae tibi sine seruiat. <a name=158> </a>
<LI>io Hymen Hymenaee.  io. <a name=159> </a>
<LI>io Hymen Hymenaee. <a name=160> </a>
<LI>usque dum tremulum mouens<a name=161> </a>
<LI>cana tempus anilitas<a name=162> </a>
<LI>omnia omnibus annuit. <a name=163> </a>
<LI>io Hymen Hymenaee.  io. <a name=164> </a>
<LI>io Hymen Hymenaee. <a name=165> </a>
<LI>transfer omine cum bono<a name=166> </a>
<LI>limen aureolos pedes. <a name=167> </a>
<LI>rasilemque subi forem. <a name=168> </a>
<LI>io Hymen Hymenaee.  io. <a name=169> </a>
<LI>io Hymen Hymenaee. <a name=170> </a>
<LI>aspice unus ut accubans<a name=171> </a>
<LI>uir tuus Tyrio in toro<a name=172> </a>
<LI>totus immineat tibi. <a name=173> </a>
<LI>io Hymen Hymenaee.  io. <a name=174> </a>
<LI>io Hymen Hymenaee. <a name=175> </a>
<LI>illi non minus ac tibi<a name=176> </a>
<LI>pectore uritur intimo<a name=177> </a>
<LI>flamma sed penite magis. <a name=178> </a>
<LI>io Hymen Hymenaee.  io. <a name=179> </a>
<LI>io Hymen Hymenaee. <a name=180> </a>
<LI>mitte brachiolum teres<a name=181> </a>
<LI>praetextate puellulae. <a name=182> </a>
<LI>iam cubile adeat uiri. <a name=183> </a>
<LI>io Hymen Hymenaee.  io. <a name=184> </a>
<LI>io Hymen Hymenaee. <a name=185> </a>
<LI>uos bonae senibus uiris<a name=186> </a>
<LI>cognitae bene feminae<a name=187> </a>
<LI>collocate puellulam. <a name=188> </a>
<LI>io Hymen Hymenaee.  io. <a name=189> </a>
<LI>io Hymen Hymenaee. <a name=190> </a>
<LI>iam licet uenias marite. <a name=191> </a>
<LI>uxor in thalamo tibi est<a name=192> </a>
<LI>ore floridulo nitens<a name=193> </a>
<LI>alba parthenice uelut<a name=194> </a>
<LI>luteumue papauer. <a name=195> </a>
<LI>at marite ita me iuuent<a name=196> </a>
<LI>caelites nihilo minus<a name=197> </a>
<LI>pulcer es neque te Venus<a name=198> </a>
<LI>neglegit.  sed abit dies. <a name=199> </a>
<LI>perge ne remorare. <a name=200> </a>
<LI>non diu remoratus es. <a name=201> </a>
<LI>iam uenis.  bona te Venus<a name=202> </a>
<LI>iuuerit quoniam palam<a name=203> </a>
<LI>quae cupis cupis.  et bonum<a name=204> </a>
<LI>non abscondis amorem. <a name=205> </a>
<LI>ille pulueris Africi<a name=206> </a>
<LI>siderumque micantium<a name=207> </a>
<LI>subducat numerum prius<a name=208> </a>
<LI>qui uostri numerare uult<a name=209> </a>
<LI>multa milia ludi. <a name=210> </a>
<LI>ludite ut lubet.  et breui<a name=211> </a>
<LI>liberos date.  non decet<a name=212> </a>
<LI>tam uetus sine liberis<a name=213> </a>
<LI>nomen esse sed indidem<a name=214> </a>
<LI>semper ingenerari. <a name=215> </a>
<LI>Torquatus uolo paruulus<a name=216> </a>
<LI>matris e gremio suae<a name=217> </a>
<LI>porrigens teneras manus<a name=218> </a>
<LI>dulce rideat ad patrem<a name=219> </a>
<LI>semihiante labello. <a name=220> </a>
<LI>sit suo similis patri<a name=221> </a>
<LI>Manlio.  et facile insciis<a name=222> </a>
<LI>noscitetur ab omnibus. <a name=223> </a>
<LI>et pudicitiam suae<a name=224> </a>
<LI>matris indicet ore. <a name=225> </a>
<LI>talis illius a bona<a name=226> </a>
<LI>matre laus genus approbet<a name=227> </a>
<LI>qualis unica ab optima<a name=228> </a>
<LI>matre Telemacho manet<a name=229> </a>
<LI>fama Penelopaeo. <a name=230> </a>
<LI>claudite ostia uirgines. <a name=231> </a>
<LI>lusimus satis.  at boni<a name=232> </a>
<LI>coniuges bene uiuite.  et<a name=233> </a>
<LI>munere assiduo ualentem<a name=234> </a>
<LI>exercete iuuentam. <a name=235> </a>
 
<P>
<P>
</OL><B>LXII.  exametrum carmen nuptiale</B>

<P><OL><LI>uesper adest iuuenes.  consurgite.  Vesper Olympo<a name=1> </a>
<LI>exspectata diu uix tandem lumina tollit. <a name=2> </a>
<LI>surgere iam tempus.  iam pingues linquere mensas. <a name=3> </a>
<LI>iam ueniet uirgo.  iam dicetur Hymenaeus. <a name=4> </a>
<LI>Hymen o Hymenaee.  Hymen ades o Hymenaee. <a name=5> </a>
<LI>cernitis innuptae iuuenes.  consurgite contra. <a name=6> </a>
<LI>nimirum Oetaeos ostendit Noctifer ignes. <a name=7> </a>
<LI>sic certe est.  uiden ut perniciter exsiluerunt. <a name=8> </a>
<LI>non temere exsiluere.  canent quod uisere par est. <a name=9> </a>
<LI>Hymen o Hymenaee.  Hymen ades o Hymenaee. <a name=10> </a>
<LI>non facilis nobis aequales palma parata est. <a name=11> </a>
<LI>aspicite innuptae secum ut meditata requirunt. <a name=12> </a>
<LI>non frustra meditantur.  habent memorabile quod sit. <a name=13> </a>
<LI>nec mirum.  penitus quae tota mente laborant. <a name=14> </a>
<LI>nos alio mentes alio diuisimus aures. <a name=15> </a>
<LI>iure igitur uincemur.  amat uictoria curam. <a name=16> </a>
<LI>quare nunc animos saltem committite uestros. <a name=17> </a>
<LI>dicere iam incipient.  iam respondere decebit. <a name=18> </a>
<LI>Hymen o Hymenaee.  Hymen ades o Hymenaee. <a name=19> </a>
<LI>Hespere.  qui caelo fertur crudelior ignis. <a name=20> </a>
<LI>qui natam possis complexu auellere matris. <a name=21> </a>
<LI>complexu matris retinentem auellere natam. <a name=22> </a>
<LI>et iuueni ardenti castam donare puellam. <a name=23> </a>
<LI>quid faciunt hostes capta crudelius urbe. <a name=24> </a>
<LI>Hymen o Hymenaee.  Hymen ades o Hymenaee. <a name=25> </a>
<LI>Hespere.  qui caelo lucet iucundior ignis. <a name=26> </a>
<LI>qui desponsa tua firmes conubia flamma<a name=27> </a>
<LI>quae pepigere uiri pepigerunt ante parentes<a name=28> </a>
<LI>nec iunxere prius quam se tuus extulit ardor. <a name=29> </a>
<LI>quid datur a diuis felici optatius hora. <a name=30> </a>
<LI>Hymen o Hymenaee.  Hymen ades o Hymenaee. <a name=31> </a>
<LI>Hesperus e nobis aequales abstulit unam. <a name=32> </a>
<LI>Hymen o Hymenaee.  Hymen ades o Hymenaee. <a name=33> </a>
<LI>/ / / / / / / / / / / / / / / / / /<a name=34> </a>
<LI>namque tuo aduentu uigilat custodia semper. <a name=35> </a>
<LI>nocte latent fures quos idem saepe reuertens<a name=36> </a>
<LI>Hespere mutato comprendis nomine Eoo. <a name=37> </a>
<LI>at lubet innuptis ficto te carpere questu. <a name=38> </a>
<LI>quid tum si carpunt tacita quem mente requirunt. <a name=39> </a>
<LI>Hymen o Hymenaee.  Hymen ades o Hymenaee. <a name=40> </a>
<LI>ut flos in saeptis secretus nascitur hortis. <a name=41> </a>
<LI>ignotus pecori.  nullo contusus aratro. <a name=42> </a>
<LI>quem mulcent aurae.  firmat Sol.  educat imber. <a name=43> </a>
<LI>multi illum pueri multae optauere puellae. <a name=44> </a>
<LI>idem cum tenui carptus defloruit ungui<a name=45> </a>
<LI>nulli illum pueri nullae optauere puellae. <a name=46> </a>
<LI>sic uirgo dum intacta manet dum cara suis est. <a name=47> </a>
<LI>cum castum amisit polluto corpore florem<a name=48> </a>
<LI>nec pueris iucunda manet nec cara puellis. <a name=49> </a>
<LI>Hymen o Hymenaee.  Hymen ades o Hymenaee. <a name=50> </a>
<LI>ut uidua in nudo uitis quae nascitur aruo<a name=51> </a>
<LI>numquam se extollit.  numquam mitem educat uuam. <a name=52> </a>
<LI>sed tenerum prono deflectens pondere corpus<a name=53> </a>
<LI>iam iam contingit summum radice flagellum. <a name=54> </a>
<LI>hanc nulli agricolae nulli coluere iuuenci. <a name=55> </a>
<LI>at si forte eadem est ulmo coniuncta marito<a name=56> </a>
<LI>multi illam agricolae multi coluere iuuenci. <a name=57> </a>
<LI>sic uirgo dum intacta manet dum inculta senescit. <a name=58> </a>
<LI>cum par conubium maturo tempore adepta est<a name=59> </a>
<LI>cara uiro magis et minus est inuisa parenti. <a name=60> </a>
<LI>et tu ne pugna cum tali coniuge uirgo. <a name=61> </a>
<LI>non aequum est pugnare pater cui tradidit ipse. <a name=62> </a>
<LI>ipse pater cum matre quibus parere necesse est. <a name=63> </a>
<LI>uirginitas non tota tua.  est ex parte parentum est. <a name=64> </a>
<LI>tertia pars patri est.  pars est data tertia matri. <a name=65> </a>
<LI>tertia sola tua est.  noli pugnare duobus<a name=66> </a>
<LI>qui genero suo iura simul cum dote dederunt. <a name=67> </a>
<LI>Hymen o Hymenaee.  Hymen ades o Hymenaee. <a name=68> </a>
 
<P>
<P>
</OL><B>LXIII.  de Berecinthia et Athi</B>

<P><OL><LI>super alta uectus Attis celeri rate maria<a name=1> </a>
<LI>Phrygium ut nemus citato cupide pede tetigit<a name=2> </a>
<LI>adiitque opaca siluis redimita loca deae<a name=3> </a>
<LI>stimulatus ibi furenti rabie uagus animis<a name=4> </a>
<LI>deuellit ili acuto sibi pondera silice. <a name=5> </a>
<LI>itaque ut relicta sensit sibi membra sine uiro<a name=6> </a>
<LI>etiam recente terrae sola sanguine maculans<a name=7> </a>
<LI>niueis citata cepit manibus leue typanum. <a name=8> </a>
<LI>typanum.  tubam.  Cybebes tua mater initia. <a name=9> </a>
<LI>quatiensque terga tauri teneris caua digitis<a name=10> </a>
<LI>canere haec suis adorta est tremebunda comitibus. <a name=11> </a>
<LI>agite.  ite ad alta Gallae Cybeles nemora simul. <a name=12> </a>
<LI>simul ite Dindymenae dominae uaga pecora. <a name=13> </a>
<LI>aliena quae petentes profugae loca celeri<a name=14> </a>
<LI>sectam meam exsecutae duce me mihi comites<a name=15> </a>
<LI>rapidum salum tulistis truculentaque pelaga. <a name=16> </a>
<LI>et corpus euirastis Veneris nimio odio. <a name=17> </a>
<LI>hilarate erae citatis erroribus animum. <a name=18> </a>
<LI>mora tarda mente cedat.  simul ite.  sequimini<a name=19> </a>
<LI>Phrygiam ad domum Cybebes.  Phrygia ad nemora deae. <a name=20> </a>
<LI>ubi cymbalum sonat uox.  ubi tympana reboant. <a name=21> </a>
<LI>tibicen ubi canit phryx curuo graue calamo. <a name=22> </a>
<LI>ubi capita Maenades ui iaciunt hederigerae. <a name=23> </a>
<LI>ubi sacra sancta acutis ululatibus agitant. <a name=24> </a>
<LI>ubi sueuit illa diuae uolitare uaga cohors. <a name=25> </a>
<LI>quo nos decet citatis celerare tripudiis. <a name=26> </a>
<LI>simul haec comitibus Attis cecinit notha mulier<a name=27> </a>
<LI>thiasus repente linguis trepidantibus ululat. <a name=28> </a>
<LI>leue tympanum remugit.  caua cymbala recrepant. <a name=29> </a>
<LI>uiridem citus adit idam properante pede chorus. <a name=30> </a>
<LI>furibunda simul anhelans uaga uadit animam agens<a name=31> </a>
<LI>comitata tympano Attis per opaca nemora dux<a name=32> </a>
<LI>ueluti iuuenca uitans onus indomita iugi. <a name=33> </a>
<LI>rapidae ducem secuntur Gallae properipedem. <a name=34> </a>
<LI>itaque ut domum Cybebes tetigere lassulae<a name=35> </a>
<LI>nimio e labore somnum capiunt sine cerere. <a name=36> </a>
<LI>piger his labante languore oculos sopor operit. <a name=37> </a>
<LI>abit in quiete molli rabidus furor animi. <a name=38> </a>
<LI>sed ubi oris aurei Sol radiantibus oculis<a name=39> </a>
<LI>lustrauit aetherem album sola dura mare ferum. <a name=40> </a>
<LI>pepulitque noctis umbras uegetis sonipedibus. <a name=41> </a>
<LI>ibi somnus excitam Attin fugiens citus abiit. <a name=42> </a>
<LI>trepidante eam recepit dea Pasithea sinu. <a name=43> </a>
<LI>ita de quiete molli rapida sine rabie<a name=44> </a>
<LI>simul ipsa pectore Attis sua facta recoluit. <a name=45> </a>
<LI>liquidaque mente uidit sine quis ubique foret. <a name=46> </a>
<LI>animo aestuante rursum reditum ad uada tetulit. <a name=47> </a>
<LI>ibi maria uasta uisens lacrimantibus oculis<a name=48> </a>
<LI>patriam allocuta maesta est ita uoce miseriter. <a name=49> </a>
<LI>patria o.  mei creatrix.  patria o.  mea genetrix. <a name=50> </a>
<LI>ego quam miser relinquens dominos ut herifugae<a name=51> </a>
<LI>famuli solent ad Idae tetuli nemora pedem<a name=52> </a>
<LI>ut apud niuem et ferarum gelida stabula forem. <a name=53> </a>
<LI>et earum omnia adirem furibunda latibula. <a name=54> </a>
<LI>ubinam aut quibus locis te positam patria reor. <a name=55> </a>
<LI>cupit ipsa pupula ad te sibi derigere aciem. <a name=56> </a>
<LI>rabie fera carens dum breue tempus animus est. <a name=57> </a>
<LI>egone a mea remota haec ferar in nemora domo. <a name=58> </a>
<LI>patria bonis amicis genitoribus abero. <a name=59> </a>
<LI>abero foro.  palaestra.  stadio.  et gyminasiis. <a name=60> </a>
<LI>miser.  ah.  miser.  querendum est etiam atque etiam anime. <a name=61> </a>
<LI>quod enim genus figurae est ego non quod habuerim. <a name=62> </a>
<LI>ego mulier.  ego adulescens.  ego ephebus.  ego puer. <a name=63> </a>
<LI>ego gymnasii fui flos.  ego eram decus olei. <a name=64> </a>
<LI>mihi ianuae frequentes.  mihi limina tepida. <a name=65> </a>
<LI>mihi floridis corollis redimita domus erat<a name=66> </a>
<LI>linquendum ubi esset orto mihi sole cubiculum. <a name=67> </a>
<LI>ego nunc deum ministra et Cybeles famula ferar. <a name=68> </a>
<LI>ego Maenas ego mei pars ego uir sterilis ero. <a name=69> </a>
<LI>ego uiridis algida Idae niue amicta loca colam. <a name=70> </a>
<LI>ego uitam agam sub altis Phrygiae columinibus. <a name=71> </a>
<LI>ubi cerua siluicultrix.  ubi aper nemoriuagus. <a name=72> </a>
<LI>iam.  iam dolet quod egi.  iam iamque paenitet. <a name=73> </a>
<LI>roseis ut huic labellis sonitus citus abiit<a name=74> </a>
<LI>geminas deorum ad aures noua nuntia referens<a name=75> </a>
<LI>ibi iuncta iuga resoluens Cybele leonibus<a name=76> </a>
<LI>saeuumque pecoris hostem stimulans ita loquitur. <a name=77> </a>
<LI>agedum inquit.  age.  ferox i.  fac ut hunc furor agitet. <a name=78> </a>
<LI>fac uti furoris ictu reditum in nemora ferat. <a name=79> </a>
<LI>mea libere nimis qui fugere imperia cupit. <a name=80> </a>
<LI>age.  caede terga cauda.  tua uerbera patere. <a name=81> </a>
<LI>face cuncta mugienti fremitu loca retonent. <a name=82> </a>
<LI>rutilam ferox torosa ceruice quate iubam. <a name=83> </a>
<LI>ait haec minax Cybebe.  religatque iuga manu. <a name=84> </a>
<LI>ferus ipse sese adhortans rapidum incitat animo. <a name=85> </a>
<LI>uadit.  fremit.  refringit uirgulta pede uago. <a name=86> </a>
<LI>at ubi umida albicantis loca litoris adiit. <a name=87> </a>
<LI>teneramque uidit Attin prope marmora pelagi. <a name=88> </a>
<LI>facit impetum.  illa demens fugit in nemora fera. <a name=89> </a>
<LI>ibi semper omne uitae spatium famula fuit. <a name=90> </a>
<LI>dea.  magna dea.  Cybebe dea.  domina Dindymi. <a name=91> </a>
<LI>procul a mea tuus sit furor omnis hera domo. <a name=92> </a>
<LI>alios age incitatos.  alios age rabidos. <a name=93> </a>
 
<P>
<P>
</OL><B>LXIV.  Argonautia et epythalamium Thetidis et Pelei</B>

<P><OL><LI>Peliaco quondam prognatae uertice pinus<a name=1> </a>
<LI>dicuntur liquidas Neptuni nasse per undas<a name=2> </a>
<LI>Phasidis ad fluctus et fines Aeetaeos<a name=3> </a>
<LI>cum lecti iuuenes Argiuae robora pubis<a name=4> </a>
<LI>auratam optantes Colchis auertere pellem<a name=5> </a>
<LI>ausi sunt uada salsa cita decurrere puppi<a name=6> </a>
<LI>caerula uerrentes abiegnis aequora palmis. <a name=7> </a>
<LI>diua quibus retinens in summis urbibus arces<a name=8> </a>
<LI>ipsa leui fecit uolitantem flamine currum<a name=9> </a>
<LI>pinea coniungens inflexae texta carinae. <a name=10> </a>
<LI>illa rudem cursu prima imbuit Amphitritem. <a name=11> </a>
<LI>quae simul ac rostro uentosum proscidit aequor. <a name=12> </a>
<LI>tortaque remigio spumis incanuit unda. <a name=13> </a>
<LI>emersere freti candenti e gurgite uultus. <a name=14> </a>
<LI>aequoreae monstrum Nereides admirantes. <a name=15> </a>
<LI>illa atque haud alia uiderunt luce marinas<a name=16> </a>
<LI>mortales oculi nudato corpore Nymphas<a name=17> </a>
<LI>nutricum tenus exstantes e gurgite cano. <a name=18> </a>
<LI>tum Thetidis Peleus incensus fertur amore. <a name=19> </a>
<LI>tum Thetis humanos non despexit Hymenaeos. <a name=20> </a>
<LI>tum Thetidi pater ipse iugandum Pelea sensit. <a name=21> </a>
<LI>o nimis optato saeclorum tempore nati<a name=22> </a>
<LI>heroes.  saluete deum genus.  o bona matrum<a name=23> </a>
<LI>progenies saluete iterumque iterumque bonarum. <a name=24> </a>
<LI>uos ego saepe meo uos carmine compellabo. <a name=25> </a>
<LI>teque adeo eximie taedis felicibus aucte. <a name=26> </a>
<LI>Thessaliae columen.  Peleu.  cui Iuppiter ipse<a name=27> </a>
<LI>ipse suos diuum genitor concessit amores. <a name=28> </a>
<LI>tene Thetis tenuit pulcerrima Nereine. <a name=29> </a>
<LI>tene suam Tethys concessit ducere neptem. <a name=30> </a>
<LI>Oceanusque mari totum qui amplectitur orbem. <a name=31> </a>
<LI>quae simul optatae finito tempore luces<a name=32> </a>
<LI>aduenere domum conuentu tota frequentat<a name=33> </a>
<LI>Thessalia.  oppletur laetanti regia coetu. <a name=34> </a>
<LI>dona ferunt prae se.  declarant gaudia uultu. <a name=35> </a>
<LI>deseritur Cieros.  linquunt Phthiotica Tempe<a name=36> </a>
<LI>Crannonesque domos ac moenia Larisaea. <a name=37> </a>
<LI>Pharsalum coeunt.  Pharsalia tecta frequentant. <a name=38> </a>
<LI>rura colit nemo.  mollescunt colla iuuencis. <a name=39> </a>
<LI>non humilis curuis purgatur uinea rastris. <a name=40> </a>
<LI>non glebam prono conuellit uomere taurus. <a name=41> </a>
<LI>non falx attenuat frondatorum arboris umbram. <a name=42> </a>
<LI>squalida desertis rubigo infertur aratris. <a name=43> </a>
<LI>ipsius at sedes quacumque opulenta recessit<a name=44> </a>
<LI>regia fulgenti splendent auro atque argento. <a name=45> </a>
<LI>candet ebur soliis.  collucent pocula mensae. <a name=46> </a>
<LI>tota domus gaudet regali splendida gaza. <a name=47> </a>
<LI>puluinar uero diuae geniale locatur. <a name=48> </a>
<LI>sedibus in mediis indo quod dente politum<a name=49> </a>
<LI>tincta tegit roseo conchyli purpura fuco. <a name=50> </a>
<LI>haec uestis priscis hominum uariata figuris<a name=51> </a>
<LI>heroum mira uirtutes indicat arte. <a name=52> </a>
<LI>namque fluentisono prospectans litore Diae<a name=53> </a>
<LI>Thesea cedentem celeri cum classe tuetur<a name=54> </a>
<LI>indomitos in corde gerens Ariadna furores. <a name=55> </a>
<LI>necdum etiam sese quae uisit uisere credit. <a name=56> </a>
<LI>utpote fallaci quae tunc primum excita somno<a name=57> </a>
<LI>desertam in sola miseram se cernat harena. <a name=58> </a>
<LI>immemor at iuuenis fugiens pellit uada remis. <a name=59> </a>
<LI>irrita uentosae linquens promissa procellae. <a name=60> </a>
<LI>quem procul ex alga maestis Minois ocellis<a name=61> </a>
<LI>saxea ut effigies bacchantis prospicit.  eheu. <a name=62> </a>
<LI>prospicit et magnis curarum fluctuat undis. <a name=63> </a>
<LI>non flauo retinens subtilem uertice mitram. <a name=64> </a>
<LI>non contecta leui uelatum pectus amictu. <a name=65> </a>
<LI>non tereti strophio lactentes uincta papillas. <a name=66> </a>
<LI>omnia quae toto delapsa e corpore passim<a name=67> </a>
<LI>ipsius ante pedes fluctus salis alludebant. <a name=68> </a>
<LI>sed neque tum mitrae neque tum fluitantis amictus<a name=69> </a>
<LI>illa uicem curans toto ex te pectore Theseu<a name=70> </a>
<LI>toto animo tota pendebat perdita mente. <a name=71> </a>
<LI>ah.  misera.  assiduis quam luctibus exsternauit<a name=72> </a>
<LI>spinosas Erycina serens in pectore curas. <a name=73> </a>
<LI>illa tempestate ferox quo ex tempore Theseus<a name=74> </a>
<LI>egressus curuis e litoribus Piraei<a name=75> </a>
<LI>attigit iniusti regis Gortynia templa. <a name=76> </a>
<LI>nam perhibent olim crudeli peste coactam<a name=77> </a>
<LI>Androgeoneae poenas exsoluere caedis<a name=78> </a>
<LI>electos iuuenes simul et decus innuptarum<a name=79> </a>
<LI>Cecropiam solitam esse dapem dare Minotauro. <a name=80> </a>
<LI>quis angusta malis cum moenia uexarentur<a name=81> </a>
<LI>ipse suum Theseus pro caris corpus athenis<a name=82> </a>
<LI>proicere optauit potius quam talia Cretam<a name=83> </a>
<LI>funera Cecropiae nec funera portarentur. <a name=84> </a>
<LI>atque ita naue leui nitens ac lenibus auris<a name=85> </a>
<LI>magnanimum ad Minoa uenit sedesque superbas. <a name=86> </a>
<LI>hunc simul ac cupido conspexit lumine uirgo<a name=87> </a>
<LI>regia quam suaues exspirans castus odores<a name=88> </a>
<LI>lectulus in molli complexu matris alebat. <a name=89> </a>
<LI>quales Eurotae praecingunt flumina myrtos. <a name=90> </a>
<LI>auraue distinctos educit uerna colores. <a name=91> </a>
<LI>non prius ex illo flagrantia declinauit<a name=92> </a>
<LI>lumina quam cuncto concepit corpore flammam<a name=93> </a>
<LI>funditus atque imis exarsit tota medullis. <a name=94> </a>
<LI>heu.  misere exagitans immiti corde furores<a name=95> </a>
<LI>sancte puer curis hominum qui gaudia misces. <a name=96> </a>
<LI>quaeque regis Golgos.  quaeque Idalium frondosum. <a name=97> </a>
<LI>qualibus incensam iactastis mente puellam<a name=98> </a>
<LI>fluctibus.  in flauo saepe hospite suspirantem. <a name=99> </a>
<LI>quantos illa tulit languenti corde timores. <a name=100> </a>
<LI>quanto saepe magis fulgore expalluit auri<a name=101> </a>
<LI>cum saeuum cupiens contra contendere monstrum<a name=102> </a>
<LI>aut mortem appeteret Theseus aut praemia laudis. <a name=103> </a>
<LI>non ingrata tamen frustra munuscula diuis<a name=104> </a>
<LI>promittens tacito succepit uota labello. <a name=105> </a>
<LI>nam uelut in summo quatientem bracchia Tauro<a name=106> </a>
<LI>quercum aut conigeram sudanti cortice pinum<a name=107> </a>
<LI>indomitus turbo contorquens flamine robur<a name=108> </a>
<LI>eruit.  illa procul radicitus exturbata<a name=109> </a>
<LI>prona cadit late quaeuis cumque obuia frangens. <a name=110> </a>
<LI>sic domito saeuum prostrauit corpore Theseus<a name=111> </a>
<LI>nequiquam uanis iactantem cornua uentis. <a name=112> </a>
<LI>inde pedem sospes multa cum laude reflexit<a name=113> </a>
<LI>errabunda regens tenui uestigia filo<a name=114> </a>
<LI>ne labyrintheis e flexibus egredientem<a name=115> </a>
<LI>tecti frustraretur inobseruabilis error. <a name=116> </a>
<LI>sed quid ego a primo digressus carmine plura<a name=117> </a>
<LI>commemorem.  ut linquens genitoris filia uultum. <a name=118> </a>
<LI>ut consanguineae complexum.  ut denique matris. <a name=119> </a>
<LI>quae misera in gnata deperdita laetabatur. <a name=120> </a>
<LI>omnibus his Thesei dulcem praeoptarit amorem. <a name=121> </a>
<LI>aut ut uecta ratis spumosa ad litora diae<a name=122> </a>
<LI>uenerit.  aut ut eam deuinctam lumina somno<a name=123> </a>
<LI>liquerit immemori discedens pectore coniunx. <a name=124> </a>
<LI>saepe illam perhibent ardenti corde furentem<a name=125> </a>
<LI>clarisonas imo fudisse e pectore uoces. <a name=126> </a>
<LI>ac tum praeruptos tristem conscendere montes. <a name=127> </a>
<LI>unde aciem in pelagi uastos protenderet aestus. <a name=128> </a>
<LI>tum tremuli salis aduersas procurrere in undas<a name=129> </a>
<LI>mollia nudatae tollentem tegmina surae. <a name=130> </a>
<LI>atque haec extremis maestam dixisse querellis<a name=131> </a>
<LI>frigidulos udo singultus ore cientem. <a name=132> </a>
<LI>sicine me patriis auectam perfide ab aris<a name=133> </a>
<LI>perfide deserto liquisti in litore Theseu. <a name=134> </a>
<LI>sicine discedens neglecto numine diuum. <a name=135> </a>
<LI>immemor.  ah.  deuota domum periuria portas. <a name=136> </a>
<LI>nullane res potuit crudelis flectere mentis<a name=137> </a>
<LI>consilium.  tibi nulla fuit clementia praesto<a name=138> </a>
<LI>immite ut nostri uellet miserescere pectus. <a name=139> </a>
<LI>at non haec quondam blanda promissa dedisti<a name=140> </a>
<LI>uoce mihi.  non haec miserae sperare iubebas. <a name=141> </a>
<LI>sed conubia laeta.  sed optatos Hymenaeos. <a name=142> </a>
<LI>quae cuncta aerei discerpunt irrita uenti. <a name=143> </a>
<LI>nunc iam nulla uiro iuranti femina credat. <a name=144> </a>
<LI>nulla uiri speret sermones esse fideles. <a name=145> </a>
<LI>quis dum aliquid cupiens animus praegestit apisci<a name=146> </a>
<LI>nil metuunt iurare nihil.  promittere parcunt. <a name=147> </a>
<LI>sed simul ac cupidae mentis satiata libido est<a name=148> </a>
<LI>dicta nihil metuere.  nihil periuria curant. <a name=149> </a>
<LI>certe ego te in medio uersantem turbine leti<a name=150> </a>
<LI>eripui.  et potius germanum amittere creui<a name=151> </a>
<LI>quam tibi fallaci supremo in tempore dessem. <a name=152> </a>
<LI>pro quo dilaceranda.  feris dabor alitibusque<a name=153> </a>
<LI>praeda.  neque iniecta tumulabor mortua terra. <a name=154> </a>
<LI>quaenam te genuit sola sub rupe leaena. <a name=155> </a>
<LI>quod mare conceptum spumantibus exspuit undis. <a name=156> </a>
<LI>quae Syrtis.  quae Scylla rapax.  quae uasta Charybdis. <a name=157> </a>
<LI>talia qui reddis pro dulci praemia uita. <a name=158> </a>
<LI>si tibi non cordi fuerant conubia nostra<a name=159> </a>
<LI>saeua quod horrebas prisci praecepta parentis<a name=160> </a>
<LI>attamen in uestras potuisti ducere sedes. <a name=161> </a>
<LI>quae tibi iucundo famularer serua labore<a name=162> </a>
<LI>candida permulcens liquidis uestigia lymphis. <a name=163> </a>
<LI>purpureaue tuum consternens ueste cubile. <a name=164> </a>
<LI>sed quid ego ignaris nequiquam conquerar auris. <a name=165> </a>
<LI>externata malo.  quae nullis sensibus auctae<a name=166> </a>
<LI>nec missas audire queunt nec reddere uoces. <a name=167> </a>
<LI>ille autem prope iam mediis uersatur in undis. <a name=168> </a>
<LI>nec quisquam apparet uacua mortalis in alga. <a name=169> </a>
<LI>sic nimis insultans extremo tempore saeua<a name=170> </a>
<LI>fors etiam nostris inuidit questubus auris. <a name=171> </a>
<LI>Iuppiter omnipotens.  utinam ne tempore primo<a name=172> </a>
<LI>Gnosia Cecropiae tetigissent litora puppes. <a name=173> </a>
<LI>indomito nec dira ferens stipendia tauro<a name=174> </a>
<LI>perfidus in Creta religasset nauita funem. <a name=175> </a>
<LI>nec malus hic celans dulci crudelia forma<a name=176> </a>
<LI>consilia in nostris requiesset sedibus hospes. <a name=177> </a>
<LI>nam quo me referam.  quali spe perdita nitor. <a name=178> </a>
<LI>Idaeosne petam montes.  at gurgite lato<a name=179> </a>
<LI>discernens ponti truculentum diuidit aequor. <a name=180> </a>
<LI>an patris auxilium sperem.  quemne ipsa reliqui. <a name=181> </a>
<LI>respersum iuuenem fraterna caede secuta. <a name=182> </a>
<LI>coniugis an fido consoler memet amore. <a name=183> </a>
<LI>quine fugit lentos.  incuruans gurgite remos. <a name=184> </a>
<LI>praeterea nullo colitur sola insula tecto. <a name=185> </a>
<LI>nec patet egressus pelagi cingentibus undis. <a name=186> </a>
<LI>nulla fugae ratio.  nulla spes.  omnia muta. <a name=187> </a>
<LI>omnia sunt deserta.  ostentant omnia letum. <a name=188> </a>
<LI>non tamen ante mihi languescent lumina morte. <a name=189> </a>
<LI>nec prius a fesso secedent corpore sensus<a name=190> </a>
<LI>quam iustam a diuis exposcam prodita multam. <a name=191> </a>
<LI>caelestumque fidem postrema comprecer hora. <a name=192> </a>
<LI>quare facta uirum multantes uindice poena<a name=193> </a>
<LI>Eumenides.  quibus anguino redimita capillo<a name=194> </a>
<LI>frons exspirantis praeportat pectoris iras. <a name=195> </a>
<LI>huc.  huc aduentate.  meas audite querellas. <a name=196> </a>
<LI>quas ego.  uae.  misera extremis proferre medullis<a name=197> </a>
<LI>cogor.  inops.  ardens.  amenti caeca furore. <a name=198> </a>
<LI>quae quoniam uerae nascuntur pectore ab imo<a name=199> </a>
<LI>uos nolite pati nostrum uanescere luctum. <a name=200> </a>
<LI>sed quali solam Theseus me mente reliquit. <a name=201> </a>
<LI>tali mente deae funestet seque suosque. <a name=202> </a>
<LI>has postquam maesto profudit pectore uoces<a name=203> </a>
<LI>supplicium saeuis exposcens anxia factis<a name=204> </a>
<LI>annuit inuicto caelestum numine rector. <a name=205> </a>
<LI>quo motu tellus atque horrida contremuerunt<a name=206> </a>
<LI>aequora.  concussitque micantia sidera mundus. <a name=207> </a>
<LI>ipse autem caeca mentem caligine Theseus<a name=208> </a>
<LI>consitus oblito dimisit pectore cuncta<a name=209> </a>
<LI>quae mandata prius constanti mente tenebat. <a name=210> </a>
<LI>dulcia nec maesto sustollens signa parenti<a name=211> </a>
<LI>sospitem Erechtheum se ostendit uisere portum. <a name=212> </a>
<LI>namque ferunt olim classi cum moenia diuae<a name=213> </a>
<LI>linquentem gnatum uentis concrederet Aegeus<a name=214> </a>
<LI>talia complexum iuueni mandata dedisse. <a name=215> </a>
<LI>gnate mihi longa iucundior unice uita. <a name=216> </a>
<LI>gnate ego quem in dubios cogor dimittere casus. <a name=217> </a>
<LI>reddite in extrema nuper mihi fine senectae. <a name=218> </a>
<LI>quandoquidem fortuna mea ac tua feruida uirtus<a name=219> </a>
<LI>eripit inuito mihi te cui languida nondum<a name=220> </a>
<LI>lumina sunt nati cara saturata figura<a name=221> </a>
<LI>non ego te gaudens laetanti pectore mittam. <a name=222> </a>
<LI>nec te ferre sinam fortunae signa secundae. <a name=223> </a>
<LI>sed primum multas expromam mente querellas<a name=224> </a>
<LI>canitiem terra atque infuso puluere foedans. <a name=225> </a>
<LI>inde infecta uago suspendam lintea malo<a name=226> </a>
<LI>nostros ut luctus nostraeque incendia mentis<a name=227> </a>
<LI>carbasa obscurata dicet ferrugine Hibera. <a name=228> </a>
<LI>quod tibi si sancti concesserit incola Itoni<a name=229> </a>
<LI>quae nostrum genus ac sedes defendere Erechthei<a name=230> </a>
<LI>annuit ut tauri respergas sanguine dextram. <a name=231> </a>
<LI>tum uero facito ut memori tibi condita corde. <a name=232> </a>
<LI>haec uigeant mandata.  nec ulla oblitteret aetas. <a name=233> </a>
<LI>ut simul ac nostros inuisent lumina colles<a name=234> </a>
<LI>funestam antennae deponant undique uestem<a name=235> </a>
<LI>candidaque intorti sustollant uela rudentes. <a name=236> </a>
<LI>quam primum cernens ut laeta gaudia mente<a name=237> </a>
<LI>agnoscam cum te reducem aetas prospera sistet. <a name=238> </a>
<LI>haec mandata prius constanti mente tenentem<a name=239> </a>
<LI>Thesea ceu pulsae uentorum flamine nubes<a name=240> </a>
<LI>aereum niuei montis liquere cacumen. <a name=241> </a>
<LI>at pater ut summa prospectum ex arce petebat. <a name=242> </a>
<LI>anxia in assiduos absumens lumina fletus<a name=243> </a>
<LI>cum primum inflati conspexit lintea ueli<a name=244> </a>
<LI>praecipitem sese scopulorum e uertice iecit<a name=245> </a>
<LI>amissum credens immiti Thesea fato. <a name=246> </a>
<LI>sic funesta domus ingressus tecta paterna<a name=247> </a>
<LI>morte ferox Theseus qualem Minoidi luctum<a name=248> </a>
<LI>obtulerat.  mente immemori talem ipse recepit. <a name=249> </a>
<LI>quae tum prospectans cedentem maesta carinam<a name=250> </a>
<LI>multiplices animo uoluebat saucia curas. <a name=251> </a>
<LI>at parte ex alia florens uolitabat Iacchus<a name=252> </a>
<LI>cum thiaso Satyrorum et Nysigenis Silenis<a name=253> </a>
<LI>te quaerens Ariadna tuoque incensus amore<a name=254> </a>
<LI>cui Thyades passim lymphata mente furebant. <a name=255> </a>
<LI>euhoe.  bacchantes.  euhoe.  capita inflectentes. <a name=256> </a>
<LI>harum pars tecta quatiebant cuspide thyrsos. <a name=257> </a>
<LI>pars e diuulso iactabant membra iuuenco. <a name=258> </a>
<LI>pars sese tortis serpentibus incingebant. <a name=259> </a>
<LI>pars obscura cauis celebrabant orgia cistis<a name=260> </a>
<LI>orgia quae frustra cupiunt audire profani. <a name=261> </a>
<LI>plangebant aliae proceris tympana palmis. <a name=262> </a>
<LI>aut tereti tenues tinnitus aere ciebant. <a name=263> </a>
<LI>multis raucisonos efflabant cornua bombos. <a name=264> </a>
<LI>barbaraque horribili stridebat tibia cantu. <a name=265> </a>
<LI>talibus amplifice uestis decorata figuris<a name=266> </a>
<LI>puluinar complexa suo uelabat amictu. <a name=267> </a>
<LI>quae postquam cupide spectando Thessala pubes<a name=268> </a>
<LI>expleta est sanctis coepit decedere diuis. <a name=269> </a>
<LI>hic qualis flatu placidum mare matutino<a name=270> </a>
<LI>horrificans Zephyrus procliuas incitat undas<a name=271> </a>
<LI>Aurora exoriente uagi sub limina solis<a name=272> </a>
<LI>quae tarde primum clementi flamine pulsae<a name=273> </a>
<LI>procedunt leuiterque sonant plangore cachinni. <a name=274> </a>
<LI>post uento crescente magis magis increbescunt<a name=275> </a>
<LI>purpureaque procul nantes ab luce refulgent. <a name=276> </a>
<LI>sic tum uestibuli linquentes regia tecta<a name=277> </a>
<LI>ad se quisque uago passim pede discedebant. <a name=278> </a>
<LI>quorum post abitum princeps e uertice Peli<a name=279> </a>
<LI>aduenit Chiron portans siluestria dona. <a name=280> </a>
<LI>nam quoscumque ferunt campi quos Thessala magnis<a name=281> </a>
<LI>montibus ora creat quos propter fluminis undas<a name=282> </a>
<LI>aura parit flores tepidi fecunda Fauoni<a name=283> </a>
<LI>hos indistinctis plexos tulit ipse corollis. <a name=284> </a>
<LI>quo permulsa domus iucundo risit odore. <a name=285> </a>
<LI>confestim Penios adest.  uiridantia Tempe. <a name=286> </a>
<LI>Tempe quae siluae cingunt super impendentes<a name=287> </a>
<LI>haemonisin linquens doris celebranda choreis. <a name=288> </a>
<LI>non uacuus.  namque ille tulit radicitus altas<a name=289> </a>
<LI>fagos.  ac recto proceras stipite laurus. <a name=290> </a>
<LI>non sine nutanti platano.  lentaque sorore<a name=291> </a>
<LI>flammati Phaethontis.  et aerea cupressu. <a name=292> </a>
<LI>haec circum sedes late contexta locauit<a name=293> </a>
<LI>uestibulum ut molli uelatum fronde uireret. <a name=294> </a>
<LI>post hunc consequitur sollerti corde Prometheus<a name=295> </a>
<LI>extenuata gerens ueteris uestigia poenae<a name=296> </a>
<LI>quam quondam silici restrictus membra catena<a name=297> </a>
<LI>persoluit pendens e uerticibus praeruptis. <a name=298> </a>
<LI>inde pater diuum sancta cum coniuge natisque<a name=299> </a>
<LI>aduenit caelo te solum Phoebe relinquens. <a name=300> </a>
<LI>unigenamque simul cultricem montibus Idri. <a name=301> </a>
<LI>Pelea nam tecum pariter soror aspernata est. <a name=302> </a>
<LI>nec Thetidis taedas uoluit celebrare iugales. <a name=303> </a>
<LI>qui postquam niueis flexerunt sedibus artus<a name=304> </a>
<LI>large multiplici constructae sunt dape mensae. <a name=305> </a>
<LI>cum interea infirmo quatientes corpora motu<a name=306> </a>
<LI>ueridicos Parcae coeperunt edere cantus. <a name=307> </a>
<LI>his corpus tremulum complectens undique uestis<a name=308> </a>
<LI>candida purpurea talos incinxerat ora. <a name=309> </a>
<LI>at roseae niueo residebant uertice uittae<a name=310> </a>
<LI>aeternumque manus carpebant rite laborem. <a name=311> </a>
<LI>laeua colum molli lana retinebat amictum. <a name=312> </a>
<LI>dextera tum leuiter deducens fila supinis. <a name=313> </a>
<LI>formabat digitis.  tum prono in pollice torquens<a name=314> </a>
<LI>libratum tereti uersabat turbine fusum. <a name=315> </a>
<LI>atque ita decerpens aequabat semper opus dens. <a name=316> </a>
<LI>laneaque aridulis haerebant morsa labellis. <a name=317> </a>
<LI>quae prius in leui fuerant exstantia filo. <a name=318> </a>
<LI>ante pedes autem candentis mollia lanae<a name=319> </a>
<LI>uellera uirgati custodibant calathisci. <a name=320> </a>
<LI>haec tum clarisona pellentes uellera uoce<a name=321> </a>
<LI>talia diuino fuderunt carmine fata. <a name=322> </a>
<LI>carmine perfidiae quod post nulla arguet aetas. <a name=323> </a>
<LI>o decus eximium magnis uirtutibus augens. <a name=324> </a>
<LI>Emathiae tutamen Opis.  carissime nato. <a name=325> </a>
<LI>accipe quod laeta tibi pandunt luce sorores<a name=326> </a>
<LI>ueridicum oraclum.  sed uos quae fata sequuntur. <a name=327> </a>
<LI>currite ducentes subtegmina.  currite fusi. <a name=328> </a>
<LI>adueniet tibi iam portans optata maritis<a name=329> </a>
<LI>Hesperus.  adueniet fausto cum sidere coniunx<a name=330> </a>
<LI>quae tibi flexanimo mentem perfundat amore. <a name=331> </a>
<LI>languidulosque paret tecum coniungere somnos<a name=332> </a>
<LI>leuia substernens robusto bracchia collo. <a name=333> </a>
<LI>currite ducentes subtegmina.  currite fusi. <a name=334> </a>
<LI>nulla domus tales umquam contexit amores. <a name=335> </a>
<LI>nullus amor tali coniunxit foedere amantes. <a name=336> </a>
<LI>qualis adest Thetidi qualis concordia.  Peleo. <a name=337> </a>
<LI>currite ducentes subtegmina.  currite fusi. <a name=338> </a>
<LI>nascetur uobis expers terroris.  Achilles. <a name=339> </a>
<LI>hostibus haud tergo sed forti pectore notus. <a name=340> </a>
<LI>qui persaepe uago uictor certamine cursus<a name=341> </a>
<LI>flammea praeuertet celeris uestigia ceruae. <a name=342> </a>
<LI>currite ducentes subtegmina.  currite fusi. <a name=343> </a>
<LI>non illi quisquam bello se conferet heros. <a name=344> </a>
<LI>cum Phrygii Teucro manabunt sanguine campi<a name=345> </a>
<LI>Troicaque obsidens longinquo moenia bello<a name=346> </a>
<LI>periuri Pelopis uastabit tertius heres. <a name=347> </a>
<LI>currite ducentes subtegmina.  currite fusi. <a name=348> </a>
<LI>illius egregias uirtutes claraque facta<a name=349> </a>
<LI>saepe fatebuntur natorum in funere matres. <a name=350> </a>
<LI>cum incultum cano soluent a uertice crinem<a name=351> </a>
<LI>putridaque infirmis uariabunt pectora palmis. <a name=352> </a>
<LI>currite ducentes subtegmina.  currite fusi. <a name=353> </a>
<LI>namque uelut densas praecerpens messor aristas<a name=354> </a>
<LI>sole sub ardenti flauentia demetit arua<a name=355> </a>
<LI>Troiugenum infesto prosternet corpora ferro. <a name=356> </a>
<LI>currite ducentes subtegmina.  currite fusi. <a name=357> </a>
<LI>testis erit magnis uirtutibus unda Scamandri. <a name=358> </a>
<LI>quae passim rapido diffunditur Hellesponto. <a name=359> </a>
<LI>cuius iter caesis angustans corporum aceruis<a name=360> </a>
<LI>alta tepefaciet permixta flumina caede. <a name=361> </a>
<LI>currite ducentes subtegmina.  currite fusi. <a name=362> </a>
<LI>denique testis erit morti quoque reddita praeda. <a name=363> </a>
<LI>cum teres excelso coaceruatum aggere bustum<a name=364> </a>
<LI>excipiet niueos perculsae uirginis artus. <a name=365> </a>
<LI>currite ducentes subtegmina.  currite fusi. <a name=366> </a>
<LI>nam simul ac fessis dederit fors copiam achiuis<a name=367> </a>
<LI>urbis Dardaniae Neptunia soluere uincla<a name=368> </a>
<LI>alta Polyxenia madefient caede sepulcra<a name=369> </a>
<LI>quae uelut ancipiti succumbens uictima ferro<a name=370> </a>
<LI>proiciet truncum summisso poplite corpus. <a name=371> </a>
<LI>currite ducentes subtegmina.  currite fusi. <a name=372> </a>
<LI>quare agite.  optatos animi coniungite amores. <a name=373> </a>
<LI>accipiat coniunx felici foedere diuam. <a name=374> </a>
<LI>dedatur cupido iamdudum nupta marito. <a name=375> </a>
<LI>currite ducentes subtegmina.  currite fusi. <a name=376> </a>
<LI>non illam nutrix orienti luce reuisens<a name=377> </a>
<LI>hesterno collum poterit circumdare filo. <a name=378> </a>
<LI>anxia nec mater discordis maesta puellae<a name=379> </a>
<LI>secubitu caros mittet sperare nepotes. <a name=380> </a>
<LI>currite ducentes subtegmina.  currite fusi. <a name=381> </a>
<LI>talia praesentes quondam felicia Pelei<a name=382> </a>
<LI>carmina diuino cecinerunt pectore Parcae. <a name=383> </a>
<LI>praesentes namque ante domos inuisere castas<a name=384> </a>
<LI>heroum et sese mortali ostendere coetu<a name=385> </a>
<LI>caelicolae nondum spreta pietate solebant. <a name=386> </a>
<LI>saepe pater diuum templo in fulgente reuisens<a name=387> </a>
<LI>annua cum festis uenissent sacra diebus<a name=388> </a>
<LI>conspexit terra centum procumbere tauros. <a name=389> </a>
<LI>saepe uagus Liber Parnassi uertice summo<a name=390> </a>
<LI>Thyiadas effusis euantes crinibus egit. <a name=391> </a>
<LI>cum Delphi tota certatim ex urbe ruentes<a name=392> </a>
<LI>acciperent laeti diuum fumantibus aris. <a name=393> </a>
<LI>saepe in letifero belli certamine Mauors<a name=394> </a>
<LI>aut rapidi Tritonis era aut Amarunsia uirgo<a name=395> </a>
<LI>armatas hominum est praesens hortata cateruas. <a name=396> </a>
<LI>sed postquam tellus scelere est imbuta nefando. <a name=397> </a>
<LI>iustitiamque omnes cupida de mente fugarunt. <a name=398> </a>
<LI>perfudere manus fraterno sanguine fratres. <a name=399> </a>
<LI>destitit extinctos natus lugere parentes. <a name=400> </a>
<LI>optauit genitor primaeui funera nati<a name=401> </a>
<LI>liber ut innuptae poteretur flore nouercae. <a name=402> </a>
<LI>ignaro mater substernens se impia nato<a name=403> </a>
<LI>impia non uerita est diuos scelerare penates. <a name=404> </a>
<LI>omnia fanda nefanda malo permixta furore<a name=405> </a>
<LI>iustificam nobis mentem auertere deorum. <a name=406> </a>
<LI>quare nec tales dignantur uisere coetus. <a name=407> </a>
<LI>nec se contingi patiuntur lumine claro. <a name=408> </a>
 
<P>
<P>
</OL><B>LXV.  ad Ortalum</B>

<P><OL><LI>etsi me assiduo confectum cura dolore<a name=1> </a>
<LI>seuocat a doctis Hortale uirginibus. <a name=2> </a>
<LI>nec potis est dulces Musarum expromere fetus<a name=3> </a>
<LI>mens animi.  tantis fluctuat ipsa malis. <a name=4> </a>
<LI>namque mei nuper Lethaeo in gurgite fratris<a name=5> </a>
<LI>pallidulum manans alluit unda pedem. <a name=6> </a>
<LI>Troia Rhoeteo quem subter litore tellus<a name=7> </a>
<LI>ereptum nostris obterit ex oculis. <a name=8> </a>
<LI>alloquar.  audiero numquam tua facta loquentem. <a name=9> </a>
<LI>numquam ego te uita frater amabilior<a name=10> </a>
<LI>aspiciam posthac.  at certe semper amabo. <a name=11> </a>
<LI>semper maesta tua carmina morte canam. <a name=12> </a>
<LI>qualia sub densis ramorum concinit umbris<a name=13> </a>
<LI>Daulias absumpti fata gemens Ityli. <a name=14> </a>
<LI>sed tamen in tantis maeroribus Hortale mitto<a name=15> </a>
<LI>haec expressa tibi carmina Battiadae. <a name=16> </a>
<LI>ne tua dicta uagis nequiquam credita uentis<a name=17> </a>
<LI>effluxisse meo forte putes animo. <a name=18> </a>
<LI>ut missum sponsi furtiuo munere malum<a name=19> </a>
<LI>procurrit casto uirginis e gremio. <a name=20> </a>
<LI>quod miserae oblitae molli sub ueste locatum<a name=21> </a>
<LI>dum aduentu matris prosilet.  excutitur. <a name=22> </a>
<LI>atque illud prono praeceps agitur decursu. <a name=23> </a>
<LI>huic manat tristi conscius ore rubor. <a name=24> </a>
 
<P>
<P>
</OL><B>LXVI. </B>

<P><OL><LI>omnia qui magni dispexit lumina mundi. <a name=1> </a>
<LI>qui stellarum ortus comperit atque obitus. <a name=2> </a>
<LI>flammeus ut rapidi solis nitor obscuretur. <a name=3> </a>
<LI>ut cedant certis sidera temporibus. <a name=4> </a>
<LI>ut Triuiam furtim sub Latmia saxa relegans<a name=5> </a>
<LI>dulcis amor gyro deuocet aereo. <a name=6> </a>
<LI>idem me ille Conon caelesti in limine uidit<a name=7> </a>
<LI>e Beroniceo uertice caesariem<a name=8> </a>
<LI>fulgentem clare.  quam multis illa dearum<a name=9> </a>
<LI>leuia protendens brachia pollicita est<a name=10> </a>
<LI>qua rex tempestate nouo auctus Hymenaeo<a name=11> </a>
<LI>uastatum fines iuerat Assyrios<a name=12> </a>
<LI>dulcia nocturnae portans uestigia rixae<a name=13> </a>
<LI>quam de uirgineis gesserat exuuiis. <a name=14> </a>
<LI>estne nouis nuptis odio Venus.  anne parentum<a name=15> </a>
<LI>frustrantur falsis gaudia lacrimulis<a name=16> </a>
<LI>ubertim thalami quas intra limina fundunt. <a name=17> </a>
<LI>non ita me diui uera gemunt iuerint. <a name=18> </a>
<LI>id mea me multis docuit regina querellis<a name=19> </a>
<LI>inuisente nouo proelia torua uiro. <a name=20> </a>
<LI>et tu non orbum luxti deserta cubile. <a name=21> </a>
<LI>sed fratris cari flebile discidium. <a name=22> </a>
<LI>cum penitus maestas exedit cura medullas. <a name=23> </a>
<LI>ut tibi tunc toto pectore sollicitae<a name=24> </a>
<LI>sensibus ereptis mens excidit.  at te ego certe<a name=25> </a>
<LI>cognoram a parua uirgine magnanimam. <a name=26> </a>
<LI>anne bonum oblita es facinus quo regium adepta es<a name=27> </a>
<LI>coniugium.  quod non fortior ausit alis. <a name=28> </a>
<LI>sed tum maesta uirum mittens quae uerba locuta est. <a name=29> </a>
<LI>Iuppiter.  ut tristi lumina saepe manu. <a name=30> </a>
<LI>quis te mutauit tantus deus.  an quod amantes<a name=31> </a>
<LI>non longe a caro corpore abesse uolunt. <a name=32> </a>
<LI>atque ibi me cunctis pro dulci coniuge diuis<a name=33> </a>
<LI>non sine taurino sanguine pollicita es<a name=34> </a>
<LI>si reditum tetulisset.  is haud in tempore longo<a name=35> </a>
<LI>captam Asiam Aegypti finibus addiderat. <a name=36> </a>
<LI>quis ego pro factis caelesti reddita coetu<a name=37> </a>
<LI>pristina uota nouo munere dissoluo. <a name=38> </a>
<LI>inuita o regina tuo de uerti e cessi. <a name=39> </a>
<LI>inuita adiuro teque tuumque caput. <a name=40> </a>
<LI>digna ferat quod siquis inaniter adiurarit. <a name=41> </a>
<LI>sed qui se ferro postulet esse parem. <a name=42> </a>
<LI>ille quoque euersus mons est quem maximum in oris<a name=43> </a>
<LI>progenies Thiae clara superuehitur. <a name=44> </a>
<LI>cum Medi peperere nouum mare.  cumque iuuentus<a name=45> </a>
<LI>per medium classi barbara nauit Athon. <a name=46> </a>
<LI>quid facient crines cum ferro talia cedant. <a name=47> </a>
<LI>Iuppiter.  ut Chalybon omne genus pereat. <a name=48> </a>
<LI>et qui principio sub terra quaerere uenas<a name=49> </a>
<LI>institit.  ac ferri stringere duritiem. <a name=50> </a>
<LI>abiunctae paulo ante comae mea fata sorores<a name=51> </a>
<LI>lugebant cum se Memnonis Aethiopis<a name=52> </a>
<LI>unigena impellens nutantibus aera pennis<a name=53> </a>
<LI>obtulit.  Arsinoae Locridis ales equus. <a name=54> </a>
<LI>isque per aetherias me tollens auolat umbras<a name=55> </a>
<LI>et Veneris casto collocat in gremio. <a name=56> </a>
<LI>ipsa suum Zephyritis eo famulum legauit<a name=57> </a>
<LI>Graia Canopeis incola litoribus. <a name=58> </a>
<LI>inde Venus uario ne solum in lumine caeli<a name=59> </a>
<LI>ex Ariadnaeis aurea temporibus<a name=60> </a>
<LI>fixa corona foret sed nos quoque fulgeremus<a name=61> </a>
<LI>deuotae flaui uerticis exuuiae<a name=62> </a>
<LI>uuidulam a fluctu cedentem ad templa deum me<a name=63> </a>
<LI>sidus in antiquis diua nouum posuit. <a name=64> </a>
<LI>uirginis et saeui contingens namque Leonis<a name=65> </a>
<LI>lumina Callisto iuncta Lycaoniae<a name=66> </a>
<LI>uertor in occasum tardum dux ante Bootam<a name=67> </a>
<LI>qui uix sero alto mergitur Oceano. <a name=68> </a>
<LI>sed quamquam me nocte premunt uestigia diuum<a name=69> </a>
<LI>lux autem canae Tethyi restituit. <a name=70> </a>
<LI>pace tua fari hic liceat Ramnusia uirgo. <a name=71> </a>
<LI>namque ego non ullo uera timore tegam. <a name=72> </a>
<LI>nec si me infestis discerpent sidera dictis<a name=73> </a>
<LI>condita quin ueri pectoris euoluam. <a name=74> </a>
<LI>non his tam laetor rebus quam me afore semper<a name=75> </a>
<LI>afore me a dominae uertice discrucior. <a name=76> </a>
<LI>quocum ego dum uirgo quondam fuit omnibus expers<a name=77> </a>
<LI>unguentis una milia multa bibi. <a name=78> </a>
<LI>nunc uos optato quas iunxit lumine taeda<a name=79> </a>
<LI>non prius unanimis corpora coniugibus<a name=80> </a>
<LI>tradite nudantes reiecta ueste papillas<a name=81> </a>
<LI>quam iucunda mihi munera libet onyx. <a name=82> </a>
<LI>uester onyx casto colitis quae iura cubili. <a name=83> </a>
<LI>sed quae se impuro dedit adulterio<a name=84> </a>
<LI>illius ah mala dona leuis bibat irrita puluis. <a name=85> </a>
<LI>namque ego ab indignis praemia nulla peto. <a name=86> </a>
<LI>sed magis o nuptae semper concordia uestras<a name=87> </a>
<LI>semper amor sedes incolat assiduus. <a name=88> </a>
<LI>tu uero regina.  tuens cum sidera diuam<a name=89> </a>
<LI>placabis festis luminibus Venerem. <a name=90> </a>
<LI>unguinis expertem ne siueris esse tuam me. <a name=91> </a>
<LI>sed potius largis affice muneribus. <a name=92> </a>
<LI>sidera corruerint utinam.  coma regia fiam. <a name=93> </a>
<LI>proximus Hydrochoi fulgeret oarion. <a name=94> </a>
 
<P>
<P>
</OL><B>LXVII.  de ianua moechae cuiusdam</B>

<P><OL><LI>o dulci iucunda uiro.  iucunda parenti. <a name=1> </a>
<LI>salue.  teque bona Iuppiter auctet ope. <a name=2> </a>
<LI>ianua.  quam Balbo dicunt seruisse benigne<a name=3> </a>
<LI>olim cum sedes ipse senex tenuit. <a name=4> </a>
<LI>quamque ferunt rursus uoto seruisse maligno<a name=5> </a>
<LI>postquam es porrecto facta marita sene. <a name=6> </a>
<LI>dic.  agedum.  nobis.  quare mutata feraris<a name=7> </a>
<LI>in dominum ueterem deseruisse fidem. <a name=8> </a>
<LI>non ita Caecilio placeam cui tradita nunc sum<a name=9> </a>
<LI>culpa mea est.  quamquam dicitur esse mea. <a name=10> </a>
<LI>nec peccatum a me quisquam pote dicere quicquam. <a name=11> </a>
<LI>uerum est uox populi.  ianua quae ipsa facit. <a name=12> </a>
<LI>qui quacumque aliquid reperitur non bene factum<a name=13> </a>
<LI>ad me omnes clamant ianua.  culpa tua est. <a name=14> </a>
<LI>non istuc satis est uno te dicere uerbo. <a name=15> </a>
<LI>sed facere ut quiuis sentiat et uideat. <a name=16> </a>
<LI>qui possum.  nemo quaerit nec scire laborat. <a name=17> </a>
<LI>nos uolumus.  nobis dicere ne dubita. <a name=18> </a>
<LI>primum igitur uirgo quod fertur tradita nobis<a name=19> </a>
<LI>falsum est.  non illam uir prior attigerit<a name=20> </a>
<LI>languidior tenera cui pendens sicula beta. <a name=21> </a>
<LI>numquam se mediam sustulit ad tunicam. <a name=22> </a>
<LI>sed pater illius gnati uiolasse cubile<a name=23> </a>
<LI>dicitur et miseram conscelerasse domum. <a name=24> </a>
<LI>siue quod impia mens caeco flagrabat amore. <a name=25> </a>
<LI>seu quod iners sterili semine natus erat. <a name=26> </a>
<LI>et quaerendum is unde.  foret neruosius ille<a name=27> </a>
<LI>quod posset zonam soluere uirgineam. <a name=28> </a>
<LI>egregium narras mira pietate parentem. <a name=29> </a>
<LI>qui ipse sui nati minxerit in gremium. <a name=30> </a>
<LI>atqui non solum hoc dicit se cognitum habere<a name=31> </a>
<LI>Brixia.  Cycneae supposita specula<a name=32> </a>
<LI>flauus quam molli percurrit flumine Mella. <a name=33> </a>
<LI>Brixia Veronae mater amata meae. <a name=34> </a>
<LI>sed de Postumio et Corneli narrat amore<a name=35> </a>
<LI>cum quibus illa malum fecit adulterium. <a name=36> </a>
<LI>dixerit hic aliquis quid tu istaec ianua nosti. <a name=37> </a>
<LI>cui numquam domini limine abesse licet. <a name=38> </a>
<LI>nec populum auscultare.  sed hic suffixa tigillo<a name=39> </a>
<LI>tantum operire soles aut aperire domum. <a name=40> </a>
<LI>saepe illam audiui furtiua uoce loquentem<a name=41> </a>
<LI>solam cum ancillis haec sua flagitia<a name=42> </a>
<LI>nomine dicentem quos diximus utpote quae mi<a name=43> </a>
<LI>speraret nec linguam esse nec auriculam. <a name=44> </a>
<LI>praeterea addebat quendam quem dicere nolo<a name=45> </a>
<LI>nomine ne tollat rubra supercilia. <a name=46> </a>
<LI>longus homo est.  magnas cui lites intulit olim. <a name=47> </a>
<LI>falsum mendaci uentre puerperium. <a name=48> </a>
 
<P>
<P>
</OL><B>LXVIII.  ad Mallium</B>

<P><OL><LI>quod mihi fortuna casuque oppressus acerbo<a name=1> </a>
<LI>conscriptum hoc lacrimis mittis epistolium. <a name=2> </a>
<LI>naufragum ut eiectum spumantibus aequoris undis<a name=3> </a>
<LI>subleuem.  et a mortis limine restituam. <a name=4> </a>
<LI>quem neque sancta Venus molli requiescere somno<a name=5> </a>
<LI>desertum in lecto caelibe perpetitur. <a name=6> </a>
<LI>nec ueterum dulci scriptorum carmine Musae<a name=7> </a>
<LI>oblectant cum mens anxia peruigilat. <a name=8> </a>
<LI>id gratum est mihi me quoniam tibi dicis amicum. <a name=9> </a>
<LI>muneraque et Musarum hinc petis et Veneris. <a name=10> </a>
<LI>sed tibi ne mea sint ignota incommoda Mani<a name=11> </a>
<LI>neu me odisse putes hospitis officium<a name=12> </a>
<LI>accipe quis merser fortunae fluctibus ipse<a name=13> </a>
<LI>ne amplius a misero dona beata petas. <a name=14> </a>
<LI>tempore quo primum uestis mihi tradita pura est<a name=15> </a>
<LI>iucundum cum aetas florida uer ageret<a name=16> </a>
<LI>multa satis lusi.  non est dea nescia nostri. <a name=17> </a>
<LI>quae dulcem curis miscet amaritiem. <a name=18> </a>
<LI>sed totum hoc studium luctu fraterna mihi mors<a name=19> </a>
<LI>abstulit.  o misero frater adempte mihi. <a name=20> </a>
<LI>tu mea tu moriens fregisti commoda frater. <a name=21> </a>
<LI>tecum una tota est nostra sepulta domus. <a name=22> </a>
<LI>omnia tecum una perierunt gaudia nostra. <a name=23> </a>
<LI>quae tuus in uita dulcis alebat amor. <a name=24> </a>
<LI>cuius ego interitu tota de mente fugaui<a name=25> </a>
<LI>haec studia atque omnes delicias animi. <a name=26> </a>
<LI>quare quod scribis Veronae turpe Catullo. <a name=27> </a>
<LI>esse quod hic quisquis de meliore nota<a name=28> </a>
<LI>frigida deserto tepefactet membra cubili. <a name=29> </a>
<LI>id Mani non est turpe.  magis miserum est. <a name=30> </a>
<LI>ignosces igitur si quae mihi luctus ademit<a name=31> </a>
<LI>haec tibi non tribuo munera cum nequeo. <a name=32> </a>
<LI>nam quod scriptorum non magna est copia apud me. <a name=33> </a>
<LI>hoc fit quod Romae uiuimus.  illa domus. <a name=34> </a>
<LI>illa mihi sedes.  illic mea carpitur aetas. <a name=35> </a>
<LI>huc una ex multis capsula me sequitur. <a name=36> </a>
<LI>quod cum ita sit nolim statuas nos mente maligna<a name=37> </a>
<LI>id facere.  aut animo non satis ingenuo. <a name=38> </a>
<LI>quod tibi non utriusque petenti copia posta est. <a name=39> </a>
<LI>ultro ego deferrem copia siqua foret. <a name=40> </a>
<LI>non possum reticere deae qua me Allius in re<a name=41> </a>
<LI>iuuerit.  aut quantis iuuerit officiis. <a name=42> </a>
<LI>ne fugiens saeclis obliuiscentibus aetas<a name=43> </a>
<LI>illius hoc caeca nocte tegat studium. <a name=44> </a>
<LI>sed dicam uobis.  uos porro dicite multis<a name=45> </a>
<LI>milibus.  et facite haec carta loquatur anus. <a name=46> </a>
<LI>omnibus inque locis celebretur fama sepulti. <a name=47> </a>
<LI>notescatque magis mortuus atque magis. <a name=48> </a>
<LI>nec tenuem texens sublimis aranea telam<a name=49> </a>
<LI>in deserto Alli nomine opus faciat. <a name=50> </a>
<LI>nam mihi quam dederit duplex Amathusia curam<a name=51> </a>
<LI>scitis.  et in quo me corruerit genere. <a name=52> </a>
<LI>cum tantum arderem quantum Trinacria rupes<a name=53> </a>
<LI>lymphaque in Oetaeis Malia Thermopylis. <a name=54> </a>
<LI>maesta neque assiduo tabescere pupula fletu<a name=55> </a>
<LI>cessaret.  tristique imbre madere genae. <a name=56> </a>
<LI>qualis in aerii perlucens uertice montis<a name=57> </a>
<LI>riuus muscosa prosilit e lapide<a name=58> </a>
<LI>qui cum de prona praeceps est ualle uolutus<a name=59> </a>
<LI>per medium densi transit iter populi<a name=60> </a>
<LI>dulce uiatori lasso in sudore leuamen. <a name=61> </a>
<LI>cum grauis exustos aestus hiulcat agros. <a name=62> </a>
<LI>hic uelut in nigro iactatis turbine nautis<a name=63> </a>
<LI>lenius aspirans aura secunda uenit<a name=64> </a>
<LI>iam prece Pollucis iam Castoris implorata. <a name=65> </a>
<LI>tale fuit nobis Allius auxilium. <a name=66> </a>
<LI>is clausum lato patefecit limite campum. <a name=67> </a>
<LI>isque domum nobis.  isque dedit dominam. <a name=68> </a>
<LI>ad quam communes exerceremus amores. <a name=69> </a>
<LI>quo mea se molli candida diua pede<a name=70> </a>
<LI>intulit.  et trito fulgentem in limine plantam<a name=71> </a>
<LI>innixsa arguta constituit solea. <a name=72> </a>
<LI>coniugis ut quondam flagrans aduenit amore<a name=73> </a>
<LI>Protesilaeam Laodamia domum<a name=74> </a>
<LI>inceptam frustra nondum cum sanguine sacro<a name=75> </a>
<LI>hostia caelestes pacificasset heros. <a name=76> </a>
<LI>nil mihi tam ualde placeat Ramnusia uirgo. <a name=77> </a>
<LI>quod temere inuitis suscipiatur heris. <a name=78> </a>
<LI>quam ieiuna pium desiderat ara cruorem. <a name=79> </a>
<LI>docta est amisso Laodamia uiro<a name=80> </a>
<LI>coniugis ante coacta noui dimittere collum<a name=81> </a>
<LI>quam ueniens una atque altera rursus hiemps<a name=82> </a>
<LI>noctibus in longis auidum saturasset amorem. <a name=83> </a>
<LI>posset ut abrupto uiuere coniugio. <a name=84> </a>
<LI>quod scibant Parcae non longo tempore abesse<a name=85> </a>
<LI>si miles muros isset ad iliacos. <a name=86> </a>
<LI>nam tum Helenae raptu primores Argiuorum<a name=87> </a>
<LI>coeperat ad sese Troia ciere uiros. <a name=88> </a>
<LI>Troia.  nefas.  commune sepulcrum Asiae Europaeque. <a name=89> </a>
<LI>Troia.  uirum et uirtutum omnium acerba cinis. <a name=90> </a>
<LI>qualiter et nostro letum miserabile fratri<a name=91> </a>
<LI>attulit.  ei.  misero frater adempte mihi. <a name=92> </a>
<LI>ei.  misero fratri iucundum lumen ademptum. <a name=93> </a>
<LI>tecum una tota est nostra sepulta domus. <a name=94> </a>
<LI>omnia tecum una perierunt gaudia nostra. <a name=95> </a>
<LI>quae tuus in uita dulcis alebat amor. <a name=96> </a>
<LI>quem nunc tam longe non inter nota sepulcra. <a name=97> </a>
<LI>nec prope cognatos compositum cineres. <a name=98> </a>
<LI>sed Troia obscena Troia infelice sepultum. <a name=99> </a>
<LI>detinet extremo terra aliena solo. <a name=100> </a>
<LI>ad quam tum properans fertur lecta undique pubes<a name=101> </a>
<LI>Graecae penetrales deseruisse focos<a name=102> </a>
<LI>ne Paris abducta gauisus libera moecha<a name=103> </a>
<LI>otia pacato degeret in thalamo. <a name=104> </a>
<LI>quo tibi tum casu pulcerrima Laodamia<a name=105> </a>
<LI>ereptum est uita dulcius atque anima<a name=106> </a>
<LI>coniugium.  tanto te absorbens uertice amoris<a name=107> </a>
<LI>aestus in abruptum detulerat barathrum<a name=108> </a>
<LI>quale ferunt Graii Pheneum prope Cyllenaeum<a name=109> </a>
<LI>siccare emulsa pingue palude solum<a name=110> </a>
<LI>quod quondam caesis montis fodisse medullis<a name=111> </a>
<LI>audit falsiparens Amphitryoniades. <a name=112> </a>
<LI>tempore quo certa Stymphalia monstra sagitta<a name=113> </a>
<LI>perculit imperio deterioris eri<a name=114> </a>
<LI>pluribus ut caeli tereretur ianua diuis. <a name=115> </a>
<LI>Hebe nec longa uirginitate foret. <a name=116> </a>
<LI>sed tuus altus amor barathro fuit altior illo<a name=117> </a>
<LI>qui tamen indomitam ferre iugum docuit. <a name=118> </a>
<LI>nam neque tam carum confecto aetate parenti<a name=119> </a>
<LI>una caput seri nata nepotis alit<a name=120> </a>
<LI>qui cum diuitiis uix tandem iuuentus auitis<a name=121> </a>
<LI>nomen testatas intulit in tabulas. <a name=122> </a>
<LI>impia derisi gentilis gaudia tollens<a name=123> </a>
<LI>suscitat a cano uolturium capite. <a name=124> </a>
<LI>nec tantum niueo gauisa est ulla columbo<a name=125> </a>
<LI>compar quae multo dicitur improbius<a name=126> </a>
<LI>oscula mordenti semper decerpere rostro<a name=127> </a>
<LI>quam cum praecipue multiuola est mulier. <a name=128> </a>
<LI>sed tu horum magnos uicisti sola furores<a name=129> </a>
<LI>ut semel es flauo conciliata uiro. <a name=130> </a>
<LI>aut nihil aut paulum cui tum concedere digna<a name=131> </a>
<LI>lux mea se nostrum contulit in gremium. <a name=132> </a>
<LI>quam circumcursans hinc illinc saepe Cupido<a name=133> </a>
<LI>fulgebat crocina candidus in tunica. <a name=134> </a>
<LI>quae tamen etsi uno non est contenta Catullo<a name=135> </a>
<LI>rara uerecundae furta feremus herae<a name=136> </a>
<LI>ne nimium simus stultorum more molesti. <a name=137> </a>
<LI>saepe etiam Iuno maxima caelicolum<a name=138> </a>
<LI>coniugis in culpa flagrantem concoquit iram<a name=139> </a>
<LI>noscens omniuoli plurima furta Iouis. <a name=140> </a>
<LI>at quia nec diuis homines componier aequum est<a name=141> </a>
<LI>ingratum tremuli tolle parentis onus. <a name=142> </a>
<LI>nec tamen illa mihi dextra deducta paterna<a name=143> </a>
<LI>fragrantem Assyrio uenit odore domum. <a name=144> </a>
<LI>sed furtiua dedit mira munuscula nocte<a name=145> </a>
<LI>ipsius ex ipso dempta uiri gremio. <a name=146> </a>
<LI>quare illud satis est si nobis is datur unis<a name=147> </a>
<LI>quem lapide illa dies candidiore notat. <a name=148> </a>
<LI>hoc tibi quod potui confectum carmine munus<a name=149> </a>
<LI>pro multis Alli redditur officiis. <a name=150> </a>
<LI>ne uestrum scabra tangat rubigine nomen<a name=151> </a>
<LI>haec atque illa dies atque alia atque alia. <a name=152> </a>
<LI>huc addent diui quam plurima quae Themis olim<a name=153> </a>
<LI>antiquis solita est munera ferre piis. <a name=154> </a>
<LI>sitis felices.  et tu simul et tua uita. <a name=155> </a>
<LI>et domus in qua olim lusimus.  et domina. <a name=156> </a>
<LI>et qui principio nobis terram dedit auspex<a name=157> </a>
<LI>a quo sunt primo omnia nata bona. <a name=158> </a>
<LI>et longe ante omnes mihi quae me carior ipso est. <a name=159> </a>
<LI>lux mea.  qua uiua uiuere dulce mihi est. <a name=160> </a>
 
<P>
<P>
</OL><B>LXIX.  ad Rufum</B>

<P><OL><LI>noli admirari quare tibi femina nulla<a name=1> </a>
<LI>Rufe uelit tenerum supposuisse femur. <a name=2> </a>
<LI>non si illam rarae labefactes munere uestis. <a name=3> </a>
<LI>aut perluciduli deliciis lapidis. <a name=4> </a>
<LI>laedit te quaedam mala fabula qua tibi fertur<a name=5> </a>
<LI>ualle sub alarum trux habitare caper. <a name=6> </a>
<LI>hunc metuunt omnes.  neque mirum.  nam mala ualde est<a name=7> </a>
<LI>bestia.  nec quicum bella puella cubet. <a name=8> </a>
<LI>quare aut crudelem nasorum interfice pestem<a name=9> </a>
<LI>aut admirari desine cur fugiunt. <a name=10> </a>
 
<P>
<P>
</OL><B>LXX. </B>

<P><OL><LI>nulli se dicit mulier mea nubere malle<a name=1> </a>
<LI>quam mihi.  non si se Iuppiter ipse petat. <a name=2> </a>
<LI>dicit.  sed mulier cupido quod dicit amanti<a name=3> </a>
<LI>in uento et rapida scribere oportet aqua. <a name=4> </a>
 
<P>
<P>
</OL><B>LXXI. </B>

<P><OL><LI>sicui iure bono sacer alarum obstitit hircus. <a name=1> </a>
<LI>aut siquem merito tarda podagra secat. <a name=2> </a>
<LI>Aemulus iste toro qui uestro exercet amorem<a name=3> </a>
<LI>mirifice est a te nactus utrumque malum. <a name=4> </a>
<LI>nam quotiens futuit totiens ulciscitur ambos. <a name=5> </a>
<LI>illam affligit odore.  ipse perit podagra. <a name=6> </a>
 
<P>
<P>
</OL><B>LXII.  ad Lesbiam</B>

<P><OL><LI>dicebas quondam solum te nosse Catullum<a name=1> </a>
<LI>Lesbia.  nec prae me uelle tenere Iouem. <a name=2> </a>
<LI>dilexi tum te.  non tantum ut uulgus amicam. <a name=3> </a>
<LI>sed pater ut natos diligit et generos. <a name=4> </a>
<LI>nunc te cognoui.  quare etsi impensius uror. <a name=5> </a>
<LI>multo mi tamen es uilior et leuior. <a name=6> </a>
<LI>qui potis est inquis.  quod amentem iniuria talis<a name=7> </a>
<LI>cogit amare magis sed bene uelle minus. <a name=8> </a>
 
<P>
<P>
</OL><B>LXIII. </B>

<P><OL><LI>desine de quoquam quicquam bene uelle mereri. <a name=1> </a>
<LI>aut aliquem fieri posse putare pium. <a name=2> </a>
<LI>omnia sunt ingrata.  nihil fecisse benigne est. <a name=3> </a>
<LI>immo etiam taedet.  taedet.  obestque magis. <a name=4> </a>
<LI>ut mihi quem nemo grauius nec acerbius urget<a name=5> </a>
<LI>quam modo qui me unum atque unicum amicum habuit. <a name=6> </a>
 
<P>
<P>
</OL><B>LXXIV.  ad Gellium</B>

<P><OL><LI>Gellius audierat patruum obiurgare solere<a name=1> </a>
<LI>siquis delicias diceret aut faceret. <a name=2> </a>
<LI>hoc ne ipsi accideret patrui perdepsuit ipsam<a name=3> </a>
<LI>uxorem.  et patruum reddidit Harpocratem. <a name=4> </a>
<LI>quod uoluit fecit.  nam quamuis irrumet ipsum<a name=5> </a>
<LI>nunc patruum uerbum non faciet patruus. <a name=6> </a>
 
<P>
<P>
</OL><B>LXXV.  ad Lesbiam</B>

<P><OL><LI>huc est mens deducta tua mea Lesbia culpa. <a name=1> </a>
<LI>atque ita se officio perdidit ipsa suo. <a name=2> </a>
<LI>ut iam nec bene uelle queat tibi si optima fias. <a name=3> </a>
<LI>nec desistere amare omnia si facias. <a name=4> </a>
 
<P>
<P>
</OL><B>LXXVI.  ad deos</B>

<P><OL><LI>siqua recordanti benefacta priora uoluptas<a name=1> </a>
<LI>est homini.  cum se cogitat esse pium. <a name=2> </a>
<LI>nec sanctam uiolasse fidem.  nec foedere in ullo<a name=3> </a>
<LI>diuum ad fallendos numine abusum homines. <a name=4> </a>
<LI>multa parata manent in longa aetate Catulle<a name=5> </a>
<LI>ex hoc ingrato gaudia amore tibi. <a name=6> </a>
<LI>nam quaecumque homines bene cuiquam aut dicere possunt<a name=7> </a>
<LI>aut facere.  haec a te dictaque factaque sunt. <a name=8> </a>
<LI>omnia quae ingratae perierunt credita menti. <a name=9> </a>
<LI>quare iam te cur amplius excrucies. <a name=10> </a>
<LI>quin tu animo offirmas.  atque istinc teque reducis. <a name=11> </a>
<LI>et dis inuitis desinis esse miser. <a name=12> </a>
<LI>difficile est longum subito deponere amorem. <a name=13> </a>
<LI>difficile est.  uerum hoc qua lubet efficias. <a name=14> </a>
<LI>una salus haec est.  hoc est tibi peruincendum. <a name=15> </a>
<LI>hoc facias siue id non pote siue pote. <a name=16> </a>
<LI>o di.  si uestrum est misereri.  aut si quibus umquam<a name=17> </a>
<LI>extremam iam ipsa in morte tulistis opem. <a name=18> </a>
<LI>me miserum aspicite.  et si uitam puriter egi<a name=19> </a>
<LI>eripite hanc pestem perniciemque mihi. <a name=20> </a>
<LI>quae mihi surrepens imos ut torpor in artus<a name=21> </a>
<LI>expulit ex omni pectore laetitias. <a name=22> </a>
<LI>non iam illud quaero.  contra ut me diligat illa. <a name=23> </a>
<LI>aut quod non potis est.  esse pudica uelit. <a name=24> </a>
<LI>ipse ualere opto.  et taetrum hunc deponere morbum. <a name=25> </a>
<LI>o di.  reddite mi hoc pro pietate mea. <a name=26> </a>
 
<P>
<P>
</OL><B>LXXVII.  ad Rufum</B>

<P><OL><LI>Rufe.  mihi frustra ac nequiquam credite amice. <a name=1> </a>
<LI>frustra.  immo magno cum pretio atque malo. <a name=2> </a>
<LI>sicine subrepsti mi atque intestina perurens. <a name=3> </a>
<LI>ei.  misero eripuisti omnia nostra bona. <a name=4> </a>
<LI>eripuisti.  heu.  heu.  nostrae crudele uenenum<a name=5> </a>
<LI>uitae.  heu.  heu.  nostrae pestis amicitiae. <a name=6> </a>
 
<P>
<P>
</OL><B>LXXVIII.  ad Gallum</B>

<P><OL><LI>Gallus habet fratres.  quorum est lepidissima coniunx<a name=1> </a>
<LI>alterius.  lepidus filius alterius. <a name=2> </a>
<LI>Gallus homo est bellus.  nam dulces iungit amores<a name=3> </a>
<LI>cum puero.  ut bello bella puella cubet. <a name=4> </a>
<LI>Gallus homo est stultus.  nec se uidet esse maritum<a name=5> </a>
<LI>qui patruus patrui monstret adulterium. <a name=6> </a>
 
<P>
<P>
</OL><B>LXXVIIIb. </B>

<P><OL><LI>sed nunc id doleo quod purae pura puellae<a name=1> </a>
<LI>suauia comminxit spurca saliua tua. <a name=2> </a>
<LI>uerum id non impune feres.  nam te omnia saecla<a name=3> </a>
<LI>noscent.  et qui sis fama loquetur anus. <a name=4> </a>
 
<P>
<P>
</OL><B>LXXIX.  ad Lesbium</B>

<P><OL><LI>Lesbius est pulcer.  quid ni.  quem Lesbia malit<a name=1> </a>
<LI>quam te cum tota gente Catulle tua. <a name=2> </a>
<LI>sed tamen hic pulcer uendat cum gente Catullum<a name=3> </a>
<LI>si tria natorum suauia reppererit. <a name=4> </a>
 
<P>
<P>
</OL><B>LXXX.  ad Gellium</B>

<P><OL><LI>quid dicam Gelli.  quare rosea ista labella<a name=1> </a>
<LI>hiberna fiant candidiora niue. <a name=2> </a>
<LI>mane domo cum exis.  et cum te octaua quiete<a name=3> </a>
<LI>e molli longo suscitat hora die. <a name=4> </a>
<LI>nescioquid certe est.  an uere fama susurrat<a name=5> </a>
<LI>grandia te medii tenta uorare uiri. <a name=6> </a>
<LI>sic certe est.  clamant Victoris rupta miselli<a name=7> </a>
<LI>ilia.  et emulso labra notata sero. <a name=8> </a>
 
<P>
<P>
</OL><B>LXXXI.  ad Iuuentium</B>

<P><OL><LI>nemone in tanto potuit populo esse Iuuenti<a name=1> </a>
<LI>bellus homo.  quem tu deligere inciperes. <a name=2> </a>
<LI>praeterquam iste tuus moribunda ab sede Pisauri. <a name=3> </a>
<LI>hospes inaurata palladior statua. <a name=4> </a>
<LI>qui tibi nunc cordi est.  quem tu praeponere nobis<a name=5> </a>
<LI>audes.  et nescis quod facinus facias. <a name=6> </a>
 
<P>
<P>
</OL><B>LXXXII.  ad Quintium</B>

<P><OL><LI>Quinti.  si tibi uis oculos debere Catullum. <a name=1> </a>
<LI>aut aliud si quid carius est oculis. <a name=2> </a>
<LI>eripere.  ei.  noli multo quod carius illi<a name=3> </a>
<LI>est oculis.  seu quid carius est oculis. <a name=4> </a>
 
<P>
<P>
</OL><B>LXXXIII.  ad Lesbiam</B>

<P><OL><LI>Lesbia mi praesente uiro mala plurima dicit. <a name=1> </a>
<LI>haec illi fatuo maxima laetitia est. <a name=2> </a>
<LI>mule.  nihil sentis.  si nostri oblita taceret<a name=3> </a>
<LI>sana esset.  nunc quod gannit et obloquitur<a name=4> </a>
<LI>non solum meminit sed quae multo acrior est res<a name=5> </a>
<LI>irata est.  hoc est uritur et loquitur. <a name=6> </a>
 
<P>
<P>
</OL><B>LXXXIV.  ad Arrium</B>

<P><OL><LI>chommoda dicebat si quando commoda uellet<a name=1> </a>
<LI>dicere.  et insidias Arrius hinsidias. <a name=2> </a>
<LI>et tum mirifice sperabat se esse locutum<a name=3> </a>
<LI>cum quantum poterat dixerat hinsidias. <a name=4> </a>
<LI>credo sic mater.  sic liber auunculus eius. <a name=5> </a>
<LI>sic maternus auus dixerat.  atque auia. <a name=6> </a>
<LI>hoc misso in Syriam requierant omnibus aures. <a name=7> </a>
<LI>audibant eadem haec leniter et leuiter. <a name=8> </a>
<LI>nec sibi postilla metuebant talia uerba. <a name=9> </a>
<LI>cum subito affertur nuntius horribilis. <a name=10> </a>
<LI>Ionios fluctus postquam illuc Arrius isset<a name=11> </a>
<LI>iam non Ionios esse sed Hionios. <a name=12> </a>
 
<P>
<P>
</OL><B>LXXXV. </B>

<P><OL><LI>odi et amo.  quare id faciam fortasse requiris. <a name=1> </a>
<LI>nescio.  sed fieri sentio.  et excrucior. <a name=2> </a>
 
<P>
<P>
</OL><B>LXXXVI.  ad Lesbiam</B>

<P><OL><LI>Quintia formosa est multis.  mihi candida longa<a name=1> </a>
<LI>recta est.  haec ego sic singula confiteor. <a name=2> </a>
<LI>totum illud formosa nego.  nam nulla uenustas<a name=3> </a>
<LI>nulla in tam magno est corpore mica salis. <a name=4> </a>
<LI>Lesbia formosa est quae cum pulcerrima tota est<a name=5> </a>
<LI>tum omnibus una omnes surripuit Veneres. <a name=6> </a>
 
<P>
<P>
</OL><B>LXXXVII.  ad Lesbiam</B>

<P><OL><LI>nulla potest mulier tantum se dicere amatam<a name=1> </a>
<LI>uere quantum a me Lesbia amata mea es. <a name=2> </a>
<LI>nulla fides ullo fuit umquam in foedere tanta<a name=3> </a>
<LI>quanta in amore tuo ex parte reperta mea est. <a name=4> </a>
 
<P>
<P>
</OL><B>LXXXVIII.  ad Gellium</B>

<P><OL><LI>quid facit is Gelli.  qui cum matre atque sorore<a name=1> </a>
<LI>prurit.  et abiectis peruigilat tunicis. <a name=2> </a>
<LI>quid facit is.  patruum qui non sinit esse maritum. <a name=3> </a>
<LI>ecquid scis quantum suscipiat sceleris. <a name=4> </a>
<LI>suscipit o Gelli quantum non ultima Tethys<a name=5> </a>
<LI>nec genitor nympharum abluit Oceanus. <a name=6> </a>
<LI>nam nihil est quicquam sceleris quo prodeat ultra. <a name=7> </a>
<LI>non si demisso se ipse uoret capite. <a name=8> </a>
 
<P>
<P>
</OL><B>LXXXIX.  ad Gellium</B>

<P><OL><LI>Gellius est tenuis.  quid ni.  cui tam bona mater<a name=1> </a>
<LI>tamque ualens uiuat.  tamque uenusta soror. <a name=2> </a>
<LI>tamque bonus patruus.  tamque omnia plena puellis<a name=3> </a>
<LI>cognatis.  quare is desinat esse macer. <a name=4> </a>
<LI>qui ut nihil attingat nisi quod fas tangere non est. <a name=5> </a>
<LI>quantumuis quare sit macer iuuenies. <a name=6> </a>
 
<P>
<P>
</OL><B>XC.  ad Gellium</B>

<P><OL><LI>nascatur magus ex Gelli matrisque nefando<a name=1> </a>
<LI>coniugio.  et discat Persicum aruspicium. <a name=2> </a>
<LI>nam magus ex matre et nato gignatur oportet. <a name=3> </a>
<LI>si uera est Versarum impia religio. <a name=4> </a>
<LI>gnatus ut accepto ueneretur carmine diuos<a name=5> </a>
<LI>omentum in flamma pingue liquefaciens. <a name=6> </a>
 
<P>
<P>
</OL><B>XCI.  ad Gellium</B>

<P><OL><LI>non ideo Gelli sperabam te mihi fidum<a name=1> </a>
<LI>in misero hoc nostro hoc perdito amore fore. <a name=2> </a>
<LI>quod te cognossem bene.  constantemue putarem. <a name=3> </a>
<LI>aut posse a turpi mentem inhibere probro. <a name=4> </a>
<LI>sed neque quod matrem nec germanam esse uidebam<a name=5> </a>
<LI>hanc tibi cuius me magnus edebat amor. <a name=6> </a>
<LI>et quamuis tecum multo coniungerer usu. <a name=7> </a>
<LI>non satis id causae credideram esse tibi. <a name=8> </a>
<LI>tu satis id duxti.  tantum tibi gaudium in omni<a name=9> </a>
<LI>culpa est.  in quacumque est aliquid sceleris. <a name=10> </a>
 
<P>
<P>
</OL><B>XCII.  ad Lesbia</B>

<P><OL><LI>Lesbia mi dicit semper male.  nec tacet umquam<a name=1> </a>
<LI>de me.  Lesbia me dispeream nisi amat. <a name=2> </a>
<LI>quo signo.  quia sunt totidem mea.  deprecor illam<a name=3> </a>
<LI>assidue.  uerum dispeream nisi amo. <a name=4> </a>
 
<P>
<P>
</OL><B>XCIII.  ad Gaium Iulium Caesarem</B>

<P><OL><LI>nil nimium studeo Caesar tibi uelle placere. <a name=1> </a>
<LI>nec scire utrum sis albus an ater homo. <a name=2> </a>
 
<P>
<P>
</OL><B>XCIV.  ad Mentulam</B>

<P><OL><LI>Mentula moechatur.  moechatur mentula.  certe. <a name=1> </a>
<LI>hoc est quod dicunt ipsa olera olla legit. <a name=2> </a>
 
<P>
<P>
</OL><B>XCV.  ad Gaium Heluium Cinnam</B>

<P><OL><LI>Zmyrna mei Cinnae nonam post denique messem<a name=1> </a>
<LI>quam coepta est nonamque edita post hiemem. <a name=2> </a>
<LI>milia cum interea quingenta Hortensius uno<a name=3> </a>
<LI>uersiculorum anno quolibet ediderit. <a name=4> </a>
<LI>Zmyrna cauas Satrachi penitus mittetur ad undas. <a name=5> </a>
<LI>Zmyrnam cana diu saecula peruoluent. <a name=6> </a>
<LI>at Volusi annales Paduam morientur ad ipsam. <a name=7> </a>
<LI>et laxas scombris saepe dabunt tunicas. <a name=8> </a>
 
<P>
<P>
</OL><B>XCVb. </B>

<P><OL><LI>parua mei mihi sint cordi monimenta sodalis. <a name=1> </a>
<LI>at populus tumido gaudeat Antimacho. <a name=2> </a>
 
<P>
<P>
</OL><B>XCVI.  ad Gaium Licinium Caluum</B>

<P><OL><LI>si quicquam mutis gratum acceptumque sepulcris<a name=1> </a>
<LI>accidere a nostro Calue dolore potest. <a name=2> </a>
<LI>quo desiderio ueteres renouamus amores<a name=3> </a>
<LI>atque olim missas flemus amicitias. <a name=4> </a>
<LI>certe non tanto mors immatura dolore est<a name=5> </a>
<LI>Quintiliae quantum gaudet amore tuo. <a name=6> </a>
 
<P>
<P>
</OL><B>XCVII.  ad Aemilium</B>

<P><OL><LI>non ita me di ament quicquam referre putaui<a name=1> </a>
<LI>utrumne os an culum olfacerem Aemilio. <a name=2> </a>
<LI>nilo mundius hoc.  niloque immundius illud. <a name=3> </a>
<LI>uerum etiam culus mundior et melior. <a name=4> </a>
<LI>nam sine dentibus est.  hic dentis sesquipedalis. <a name=5> </a>
<LI>gingiuas uero ploxeni habet ueteris. <a name=6> </a>
<LI>praeterea rictum.  qualem diffissus in aestu<a name=7> </a>
<LI>meientis mulae cunnus habere solet. <a name=8> </a>
<LI>hic futuit multas.  et se facit esse uenustum. <a name=9> </a>
<LI>et non pistrino traditur atque asino. <a name=10> </a>
<LI>quem siqua attingit non illam posse putemus<a name=11> </a>
<LI>aegroti culum lingere carnificis. <a name=12> </a>
 
<P>
<P>
</OL><B>XCVIII.  ad Victium</B>

<P><OL><LI>in te si in quemquam dici pote.  putide Victi. <a name=1> </a>
<LI>id quod uerbosis dicitur et fatuis. <a name=2> </a>
<LI>ista cum lingua si usus ueniat tibi possis<a name=3> </a>
<LI>culos et crepidas lingere carpatinas. <a name=4> </a>
<LI>si nos omnino uis omnes perdere Victi<a name=5> </a>
<LI>hiscas.  omnino quod cupis efficies. <a name=6> </a>
 
<P>
<P>
</OL><B>XCIX.  ad Iuuentium</B>

<P><OL><LI>surripui tibi dum ludis mellite Iuuenti<a name=1> </a>
<LI>suauiolum dulci dulcius ambrosia. <a name=2> </a>
<LI>uerum id non impune tuli.  namque amplius horam<a name=3> </a>
<LI>suffixum in summa me memini esse cruce<a name=4> </a>
<LI>dum tibi me purgo.  nec possum fletibus ullis<a name=5> </a>
<LI>tantillum uestrae demere saeuitiae. <a name=6> </a>
<LI>nam simul id factum est multis diluta labella<a name=7> </a>
<LI>guttis abstersisti omnibus articulis. <a name=8> </a>
<LI>ne quicquam nostro contractum ex ore maneret. <a name=9> </a>
<LI>tamquam commictae spurca saliua lupae. <a name=10> </a>
<LI>praeterea infestum misero me tradere amore<a name=11> </a>
<LI>non cessauisti omni excruciarique modo. <a name=12> </a>
<LI>ut mi ex ambrosia mutatum iam foret illud<a name=13> </a>
<LI>suauiolum tristi tristius elleboro. <a name=14> </a>
<LI>quam quoniam poenam misero proponis amori<a name=15> </a>
<LI>numquam iam posthac basia surripiam. <a name=16> </a>
 
<P>
<P>
</OL><B>C.  ad Marcum Caelium furum</B>

<P><OL><LI>Caelius Aufilenum et Quintius Aufilenam<a name=1> </a>
<LI>flos Veronensum depereunt iuuenum. <a name=2> </a>
<LI>hic fratrem.  ille sororem.  hoc est quod dicitur illud. <a name=3> </a>
<LI>fraternum uere dulce sodalicium. <a name=4> </a>
<LI>cui faueam potius.  Caeli tibi.  nam tua nobis<a name=5> </a>
<LI>perspecta ex igni est unica amicitia<a name=6> </a>
<LI>cum uesana meas torreret flamma medullas. <a name=7> </a>
<LI>sis felix Caeli.  sis in amore potens. <a name=8> </a>
 
<P>
<P>
</OL><B>CI.  ad inferias</B>

<P><OL><LI>multas per gentes et multa per aequora uectus<a name=1> </a>
<LI>aduenio has miseras frater ad inferias. <a name=2> </a>
<LI>ut te postremo donarem munere mortis. <a name=3> </a>
<LI>et mutam nequiquam alloquerer cinerem. <a name=4> </a>
<LI>quandoquidem fortuna mihi tete abstulit ipsum. <a name=5> </a>
<LI>heu.  miser.  indigne frater adempte mihi. <a name=6> </a>
<LI>nunc tamen interea haec prisco quae more parentum<a name=7> </a>
<LI>tradita sunt tristi munere ad inferias<a name=8> </a>
<LI>accipe fraterno multum manantia fletu. <a name=9> </a>
<LI>atque in perpetuum frater aue.  atque uale. <a name=10> </a>
 
<P>
<P>
</OL><B>CII.  ad Cornelium Nepotem</B>

<P><OL><LI>si quicquam tacito commissum est fido ab amico. <a name=1> </a>
<LI>cuius sit penitus nota fides animi. <a name=2> </a>
<LI>meque esse inuenies illorum iure sacratum<a name=3> </a>
<LI>Corneli.  et factum me esse puta Harpocratem. <a name=4> </a>
 
<P>
<P>
</OL><B>CIII.  ad Silonem</B>

<P><OL><LI>aut sodes mihi redde decem sestertia Silo. <a name=1> </a>
<LI>deinde esto quamuis saeuus et indomitus. <a name=2> </a>
<LI>aut si te nummi delectant desine quaeso<a name=3> </a>
<LI>leno esse.  atque idem saeuus et indomitus. <a name=4> </a>
 
<P>
<P>
</OL><B>CIV</B>

<P><OL><LI>credis me potuisse meae maledicere uitae. <a name=1> </a>
<LI>ambobus mihi quae carior est oculis. <a name=2> </a>
<LI>non potui.  nec si possem.  tam perdite amarem. <a name=3> </a>
<LI>sed tu cum Tappone omnia monstra facis. <a name=4> </a>
 
<P>
<P>
</OL><B>CV.  ad Mentulam</B>

<P><OL><LI>Mentula conatur Pipleium scandere montem. <a name=1> </a>
<LI>Musae furcillis praecipitem eiciunt. <a name=2> </a>
 
<P>
<P>
</OL><B>CVI. </B>

<P><OL><LI>cum puero bello praeconem qui uidet esse. <a name=1> </a>
<LI>quid credat.  nisi se uendere discupere. <a name=2> </a>
 
<P>
<P>
</OL><B>CVII.  ad Lesbiam</B>

<P><OL><LI>si quicquam cupidoque optantique optigit umquam<a name=1> </a>
<LI>insperanti.  hoc est gratum animo proprie. <a name=2> </a>
<LI>quare hoc est gratum nobis quoque.  carius auro. <a name=3> </a>
<LI>quod te restituis Lesbia mi cupido. <a name=4> </a>
<LI>restituis cupido atque insperanti.  ipsa refers te<a name=5> </a>
<LI>nobis.  o lucem candidiore nota. <a name=6> </a>
<LI>quis me uno uiuit felicior.  aut magis hac res<a name=7> </a>
<LI>optandas uita dicere quis poterit. <a name=8> </a>
 
<P>
<P>
</OL><B>CVIII.  ad Cominium</B>

<P><OL><LI>si Comini arbitrio populi tua cana senectus<a name=1> </a>
<LI>spurcata impuris moribus intereat. <a name=2> </a>
<LI>non equidem dubito quin primum inimica bonorum<a name=3> </a>
<LI>lingua excerpta auido sit data uulturio. <a name=4> </a>
<LI>effossos oculos uoret atro gutture coruus. <a name=5> </a>
<LI>intestina canes.  cetera membra lupi. <a name=6> </a>
 
<P>
<P>
</OL><B>CIX.  ad Lesbiam</B>

<P><OL><LI>iucundum mea uita mihi proponis amorem<a name=1> </a>
<LI>hunc nostrum inter nos perpetuumque fore. <a name=2> </a>
<LI>di magni.  facite ut uere promittere possit. <a name=3> </a>
<LI>atque id sincere dicat et ex animo. <a name=4> </a>
<LI>ut liceat nobis tota perducere uita<a name=5> </a>
<LI>aeternnum hoc sanctae foedus amicitiae. <a name=6> </a>
 
<P>
<P>
</OL><B>CX.  ad Aufilenam</B>

<P><OL><LI>Aufilena.  bonae semper laudantur amicae. <a name=1> </a>
<LI>accipiunt pretium quae facere instituunt. <a name=2> </a>
<LI>tu quod promisti mihi.  quod mentita inimica es. <a name=3> </a>
<LI>quod nec das nec fers saepe.  facis facinus. <a name=4> </a>
<LI>aut facere ingenuae est aut non promisse pudicae<a name=5> </a>
<LI>Aufilena fuit.  sed data corripere<a name=6> </a>
<LI>fraudando effectis plus quam meretricis auarae est. <a name=7> </a>
<LI>quae sese toto corpore prostituit. <a name=8> </a>
 
<P>
<P>
</OL><B>CXI.  ad Aufilenam</B>

<P><OL><LI>Aufilena.  uiro contentam uiuere solo. <a name=1> </a>
<LI>nuptarum laus ex laudibus eximiis. <a name=2> </a>
<LI>sed cuiuis quamuis potius succumbere par est<a name=3> </a>
<LI>quam matrem fratres efficere ex patruo. <a name=4> </a>
 
<P>
<P>
</OL><B>CXII.  ad Nasonem</B>

<P><OL><LI>multus homo es Naso.  neque tecum multus homo qui<a name=1> </a>
<LI>descendit.  Naso.  multus es et pathicus. <a name=2> </a>
 
<P>
<P>
</OL><B>CXIII.  ad Gaium Heluium Cinnam</B>

<P><OL><LI>consule Pompeio primum duo Cinna solebant<a name=1> </a>
<LI>Maeciliam.  facto consule nunc iterum<a name=2> </a>
<LI>manserunt duo.  sed creuerunt milia in unum<a name=3> </a>
<LI>singula.  fecundum semen adulterio. <a name=4> </a>
 
<P>
<P>
</OL><B>CXIV.  ad Mentulam</B>

<P><OL><LI>firmanus saltu non falso Mentula diues<a name=1> </a>
<LI>fertur.  qui tot res in se habet egregias. <a name=2> </a>
<LI>aucupium omne genus.  piscis.  prata.  arua.  ferasque. <a name=3> </a>
<LI>nequiquam.  fructus sumptibus exsuperat. <a name=4> </a>
<LI>quare concedo sit diues.  dum omnia desint. <a name=5> </a>
<LI>saltum laudemus dum modo ipse egeat. <a name=6> </a>
 
<P>
<P>
</OL><B>CXV.  ad Mentulam</B>

<P><OL><LI>Mentula habet noster triginta iugera prati. <a name=1> </a>
<LI>quadraginta arui.  cetera sunt maria. <a name=2> </a>
<LI>cur non diuitiis Croesum superare potis sit. <a name=3> </a>
<LI>uno qui in saltu tot bona possideat. <a name=4> </a>
<LI>prata.  arua.  ingentes siluas altasque paludesque<a name=5> </a>
<LI>usque ad Hyperboreos et mare ad Oceanum. <a name=6> </a>
<LI>omnia magna haec sunt.  tamen ipse est maximus ultro. <a name=7> </a>
<LI>non homo.  sed uero mentula magna minax. <a name=8> </a>
 
<P>
<P>
</OL><B>CXVI.  ad Gellium</B>

<P><OL><LI>saepe tibi studioso animo uenante requirens<a name=1> </a>
<LI>carmina uti possem mittere Battiadae. <a name=2> </a>
<LI>qui te lenirem nobis.  neu conareris<a name=3> </a>
<LI>tela infesta meum mittere in usque caput. <a name=4> </a>
<LI>hunc uideo mihi nunc frustra sumptum esse laborem<a name=5> </a>
<LI>Gelli.  nec nostras hic ualuisse preces. <a name=6> </a>
<LI>contra nos tela ista tua euitamus amictu. <a name=7> </a>
<LI>et fixus nostris tu dabis supplicium. <a name=8> </a>
 
<P>
<P>
</OL><B>fragmenta</B>

<P><OL><LI>hunc locum tibi dedico consecroque Priape<a name=1> </a>
<LI>qua domus tua Lampsaci est quaque silua Priape. <a name=2> </a>
<LI>nam te praecipue in suis urbibus colit ora<a name=3> </a>
<LI>Hellespontia ceteris ostriosior oris. <a name=4> </a>

<P><LI>o Priape.  ubi de mero ligurrire libido est. <a name=5> </a>

<P><LI>at non effugies meos iambos. <a name=6> </a>

<P><LI>lucida qua splendent carchesia mali. <a name=7> </a>
 
