<P>
<P  align=center>TIBVLLI CARMINUM
<P  align=center>LIBER PRIMVS
<P>
<B>I. </B>

<P><OL><LI>DIVITIAS alius fuluo sibi congerat auro<a name=1> </a>
<LI>    et teneat culti iugera multa soli,<a name=2> </a>
<LI>quem labor adsiduus uicino terreat hoste,<a name=3> </a>
<LI>    Martia cui somnos classica pulsa fugent: <a name=4> </a>
<LI>me mea paupertas uita traducat inerti,<a name=5> </a>
<LI>    dum meus adsiduo luceat igne focus. <a name=6> </a>
<LI>ipse seram teneras maturo tempore uites<a name=7> </a>
<LI>    rusticus et facili grandia poma manu: <a name=8> </a>
<LI>nec Spes destituat sed frugum semper aceruos<a name=9> </a>
<LI>    praebeat et pleno pinguia musta lacu. <a name=10> </a>
<LI>nam ueneror, seu stipes habet desertus in agris<a name=11> </a>
<LI>    seu uetus in triuio florida serta lapis: <a name=12> </a>
<LI>et quodcumque mihi pomum nouus educat annus,<a name=13> </a>
<LI>    libatum agricolae ponitur ante deo. <a name=14> </a>
<LI>flaua Ceres, tibi sit nostro de rure corona<a name=15> </a>
<LI>    spicea, quae templi pendeat ante fores;<a name=16> </a>
<LI>pomosisque ruber custos ponatur in hortis<a name=17> </a>
<LI>    terreat ut saeua falce Priapus aues. <a name=18> </a>
<LI>uos quoque, felicis quondam, nunc pauperis agri<a name=19> </a>
<LI>    custodes, fertis munera uestra, Lares. <a name=20> </a>
<LI>tunc uitula innumeros lustrabat caesa iuuencos: <a name=21> </a>
<LI>    nunc agna exigui est hostia parua soli. <a name=22> </a>
<LI>agna cadet uobis, quam circum rustica pubes<a name=23> </a>
<LI>    clamet `io messes et bona uina date.'<a name=24> </a>
<LI>iam mihi, iam possim contentus uiuere paruo<a name=25> </a>
<LI>    nec semper longae deditus esse uiae,<a name=26> </a>
<LI>sed Canis aestiuos ortus uitare sub umbra<a name=27> </a>
<LI>    arboris ad riuos praetereuntis aquae. <a name=28> </a>
<LI>nec tamen interdum pudeat tenuisse bidentem<a name=29> </a>
<LI>    aut stimulo tardos increpuisse boues;<a name=30> </a>
<LI>non agnamue sinu pigeat fetumue capellae<a name=31> </a>
<LI>    desertum oblita matre referre domum. <a name=32> </a>
<LI>at uos exiguo pecori, furesque lupique,<a name=33> </a>
<LI>    parcite:  de magno praeda petenda grege. <a name=34> </a>
<LI>hinc ego pastoremque meum lustrare quot annis<a name=35> </a>
<LI>    et placidam soleo spargere lacte Palem. <a name=36> </a>
<LI>adsitis, diui, neu uos e paupere mensa<a name=37> </a>
<LI>    dona nec e puris spernite fictilibus. - <a name=38> </a>
<LI>fictilia antiquus primum sibi fecit agrestis<a name=39> </a>
<LI>    pocula, de facili composuitque luto. - <a name=40> </a>
<LI>non ego diuitias patrum fructusque requiro,<a name=41> </a>
<LI>    quos tulit antiquo condita messis auo: <a name=42> </a>
<LI>parua seges satis est; satis est, requiescere lecto<a name=43> </a>
<LI>    si licet et solito membra leuare toro. <a name=44> </a>
<LI>quam iuuat immites uentos audire cubantem<a name=45> </a>
<LI>    et dominam tenero continuisse sinu<a name=46> </a>
<LI>aut, gelidas hibernus aquas cum fuderit Auster,<a name=47> </a>
<LI>    securum somnos imbre iuuante sequi !<a name=48> </a>
<LI>hoc mihi contingat:  sit diues iure, furorem<a name=49> </a>
<LI>    qui maris et tristes ferre potest pluuias. <a name=50> </a>
<LI>o quantum est auri pereat potiusque smaragdi,<a name=51> </a>
<LI>    quam fleat ob nostras ulla puella uias. <a name=52> </a>
<LI>te bellare decet terra, Messalla, marique,<a name=53> </a>
<LI>    ut domus hostiles praeferat exuuias: <a name=54> </a>
<LI>me retinent uinctum formosae uincla puellae,<a name=55> </a>
<LI>    et sedeo duras ianitor ante fores. <a name=56> </a>
<LI>non ego laudari curo, mea Delia:  tecum<a name=57> </a>
<LI>    dum modo sim, quaeso segnis inersque uocer. <a name=58> </a>
<LI>te spectem, suprema mihi cum uenerit hora,<a name=59> </a>
<LI>    et teneam moriens deficiente manu. <a name=60> </a>
<LI>flebis et arsuro positum me, Delia, lecto,<a name=61> </a>
<LI>    tristibus et lacrimis oscula mixta dabis. <a name=62> </a>
<LI>flebis:  non tua sunt duro praecordia ferro<a name=63> </a>
<LI>    uincta, nec in tenero stat tibi corde silex. <a name=64> </a>
<LI>illo non iuuenis poterit de funere quisquam<a name=65> </a>
<LI>    lumina, non uirgo sicca referre domum. <a name=66> </a>
<LI>tu manes ne laede meos, sed parce solutis<a name=67> </a>
<LI>    crinibus et teneris, Delia, parce genis. <a name=68> </a>
<LI>interea, dum fata sinunt, iungamus amores: <a name=69> </a>
<LI>    iam ueniet tenebris Mors adoperta caput;<a name=70> </a>
<LI>iam subrepet iners aetas, nec amare decebit,<a name=71> </a>
<LI>    dicere nec cano blanditias capite. <a name=72> </a>
<LI>nunc leuis est tractanda uenus, dum frangere postes<a name=73> </a>
<LI>    non pudet et rixas inseruisse iuuat<a name=74> </a>
<LI>hic ego dux milesque bonus:  uos, signa tubaeque,<a name=75> </a>
<LI>    ite procul, cupidis uulnera ferte uiris,<a name=76> </a>
<LI>ferte et opes:  ego composito securus aceruo<a name=77> </a>
<LI>    dites despiciam despiciamque famem. <a name=78> </a>
 
<P>
<P>
<B>II. </B>

<P><OL><LI>ADDE merum uinoque nouos compesce dolores,<a name=1> </a>
<LI>    occupet ut fessi lumina uicta sopor: <a name=2> </a>
<LI>neu quisquam multo percussum tempora baccho<a name=3> </a>
<LI>    excitet, infelix dum requiescit amor. <a name=4> </a>
<LI>nam posita est nostrae custodia saeua puellae,<a name=5> </a>
<LI>    clauditur et dura ianua firma sera. <a name=6> </a>
<LI>ianua difficilis domini te uerberet imber,<a name=7> </a>
<LI>    te Iouis imperio fulmina missa petant. <a name=8> </a>
<LI>ianua, iam pateas uni mihi uicta querellis,<a name=9> </a>
<LI>    neu furtim uerso cardine aperta sones. <a name=10> </a>
<LI>et mala si qua tibi dixit dementia nostra,<a name=11> </a>
<LI>    ignoscas:  capiti sint precor illa meo. <a name=12> </a>
<LI>te meminisse decet quae plurima uoce peregi<a name=13> </a>
<LI>    supplice cum posti florida serta darem. <a name=14> </a>
<LI>tu quoque ne timide custodes, Delia, falle. <a name=15> </a>
<LI>    audendum est:  fortes adiuuat ipsa Venus. <a name=16> </a>
<LI>illa fauet seu quis iuuenis noua limina temptat<a name=17> </a>
<LI>    seu reserat fixo dente puella fores: <a name=18> </a>
<LI>illa docet molli furtim derepere lecto,<a name=19> </a>
<LI>    illa pedem nullo ponere posse sono,<a name=20> </a>
<LI>illa uiro coram nutus conferre loquaces<a name=21> </a>
<LI>    blandaque compositis abdere uerba notis. <a name=22> </a>
<LI>nec docet hoc omnes, sed quos nec inertia tardat<a name=23> </a>
<LI>    nec uetat obscura surgere nocte timor. <a name=24> </a>
<LI>en ego cum tenebris tota uagor anxius urbe,<a name=25> </a>
<LI>    ...<a name=26> </a>
<LI>nec sinit occurrat quisquam qui corpora ferro<a name=27> </a>
<LI>    uulneret aut rapta praemia ueste petat. <a name=28> </a>
<LI>quisquis amore tenetur, eat tutusque sacerque<a name=29> </a>
<LI>    qualibet; insidias non timuisse decet. <a name=30> </a>
<LI>non mihi pigra nocent hibernae frigora noctis,<a name=31> </a>
<LI>    non mihi cum multa decidit imber aqua. <a name=32> </a>
<LI>non labor hic laedit, reseret modo Delia postes<a name=33> </a>
<LI>    et uocet ad digiti me taciturna sonum. <a name=34> </a>
<LI>parcite luminibus, seu uir seu femina fiat<a name=35> </a>
<LI>    obuia:  celari uult sua furta Venus. <a name=36> </a>
<LI>neu strepitu terrete pedum neu quaerite nomen<a name=37> </a>
<LI>    neu prope fulgenti lumina ferte face. <a name=38> </a>
<LI>si quis et imprudens aspexerit, occulat ille<a name=39> </a>
<LI>    perque deos omnes se meminisse neget: <a name=40> </a>
<LI>nam fuerit quicumque loquax, is sanguine natam,<a name=41> </a>
<LI>    is Venerem e rapido sentiet esse mari. <a name=42> </a>
<LI>nec tamen huic credet coniunx tuus, ut mihi uerax<a name=43> </a>
<LI>    pollicita est magico saga ministerio. <a name=44> </a>
<LI>hanc ego de caelo ducentem sidera uidi,<a name=45> </a>
<LI>    fluminis haec rapidi carmine uertit iter,<a name=46> </a>
<LI>haec cantu finditque solum manesque sepulcris<a name=47> </a>
<LI>    elicit et tepido deuocat ossa rogo: <a name=48> </a>
<LI>iam tenet infernas magico stridore cateruas,<a name=49> </a>
<LI>    iam iubet aspersas lacte referre pedem. <a name=50> </a>
<LI>cum libet, haec tristi depellit nubila caelo: <a name=51> </a>
<LI>    cum libet, aestiuo conuocat orbe niues. <a name=52> </a>
<LI>sola tenere malas Medeae dicitur herbas,<a name=53> </a>
<LI>    sola feros Hecatae perdomuisse canes. <a name=54> </a>
<LI>haec mihi composuit cantus, quis fallere posses: <a name=55> </a>
<LI>    ter cane, ter dictis despue carminibus. <a name=56> </a>
<LI>ille nihil poterit de nobis credere cuiquam,<a name=57> </a>
<LI>    non sibi, si in molli uiderit ipse toro. <a name=58> </a>
<LI>tu tamen abstineas aliis:  nam cetera cernet<a name=59> </a>
<LI>    omnia:  de me uno sentiet ille nihil. <a name=60> </a>
<LI>quid credam ?  nempe haec eadem se dixit amores<a name=61> </a>
<LI>    cantibus aut herbis soluere posse meos,<a name=62> </a>
<LI>et me lustrauit taedis, et nocte serena<a name=63> </a>
<LI>    concidit ad magicos hostia pulla deos. <a name=64> </a>
<LI>non ego totus abesset amor, sed mutuus esset,<a name=65> </a>
<LI>    orabam, nec te posse carere uelim. <a name=66> </a>
<LI>ferreus ille fuit qui, te cum posset habere,<a name=67> </a>
<LI>    maluerit praedas stultus et arma sequi. <a name=68> </a>
<LI>ille licet Cilicum uictas agat ante cateruas,<a name=69> </a>
<LI>    ponat et in capto Martia castra solo,<a name=70> </a>
<LI>totus et argento contextus, totus et auro,<a name=71> </a>
<LI>    insideat celeri conspiciendus equo;<a name=72> </a>
<LI>ipse boues mea si tecum modo Delia possim<a name=73> </a>
<LI>    iungere et in solito pascere monte pecus,<a name=74> </a>
<LI>et te dum liceat teneris retinere lacertis,<a name=75> </a>
<LI>    mollis et inculta sit mihi somnus humo. <a name=76> </a>
<LI>quid Tyrio recubare toro sine amore secundo<a name=77> </a>
<LI>    prodest cum fletu nox uigilanda uenit? <a name=78> </a>
<LI>nam neque tunc plumae nec stragula picta soporem<a name=79> </a>
<LI>    nec sonitus placidae ducere posset aquae. <a name=80> </a>
<LI>num Veneris magnae uiolaui numina uerbo,<a name=81> </a>
<LI>    et mea nunc poenas impia lingua luit ? <a name=82> </a>
<LI>num feror incestus sedes adiisse deorum<a name=83> </a>
<LI>    sertaque de sanctis deripuisse focis ? <a name=84> </a>
<LI>non ego, si merui, dubitem procumbere templis<a name=85> </a>
<LI>    et dare sacratis oscula liminibus,<a name=86> </a>
<LI>non ego tellurem genibus perrepere supplex<a name=87> </a>
<LI>    et miserum sancto tundere poste caput. <a name=88> </a>
<LI>at tu, qui laetus rides mala nostra, caueto<a name=89> </a>
<LI>    mox tibi:  non uni saeuiet usque deus. <a name=90> </a>
<LI>uidi ego qui iuuenum miseros lusisset amores<a name=91> </a>
<LI>    post Veneris uinclis subdere colla senem<a name=92> </a>
<LI>et sibi blanditias tremula componere uoce<a name=93> </a>
<LI>    et manibus canas fingere uelle comas: <a name=94> </a>
<LI>stare nec ante fores puduit caraeue puellae<a name=95> </a>
<LI>    ancillam medio detinuisse foro. <a name=96> </a>
<LI>hunc puer, hunc iuuenis turba circumterit arta,<a name=97> </a>
<LI>    despuit in molles et sibi quisque sinus. <a name=98> </a>
<LI>at mihi parce, Venus:  semper tibi dedita seruit<a name=99> </a>
<LI>    mens mea:  quid messes uris acerba tuas ? <a name=100> </a>
 
<P>
<P>
<B>III. </B>

<P><OL><LI>IBITIS Aegaeas sine me, Messalla, per undas,<a name=1> </a>
<LI>    o utinam memores ipse cohorsque mei !<a name=2> </a>
<LI>me tenet ignotis aegrum Phaeacia terris: <a name=3> </a>
<LI>    abstineas auidas Mors modo nigra manus. <a name=4> </a>
<LI>abstineas, Mors atra, precor:  non hic mihi mater<a name=5> </a>
<LI>    quae legat in maestos ossa perusta sinus,<a name=6> </a>
<LI>non soror, Assyrios cineri quae dedat odores<a name=7> </a>
<LI>    et fleat effusis ante sepulcra comis,<a name=8> </a>
<LI>Delia non usquam quae, me cum mitteret urbe,<a name=9> </a>
<LI>    dicitur ante omnes consuluisse deos. <a name=10> </a>
<LI>illa sacras pueri sortes ter sustulit:  illi<a name=11> </a>
<LI>    rettulit e trinis omnia certa puer. <a name=12> </a>
<LI>cuncta dabant reditus:  tamen est deterrita numquam<a name=13> </a>
<LI>    quin fleret nostras respiceretque uias. <a name=14> </a>
<LI>ipse ego solator, cum iam mandata dedissem,<a name=15> </a>
<LI>    quaerebam tardas anxius usque moras. <a name=16> </a>
<LI>aut ego sum causatus aues aut omina dira<a name=17> </a>
<LI>    Saturniue sacram me tenuisse diem. <a name=18> </a>
<LI>o quotiens ingressus iter mihi tristia dixi<a name=19> </a>
<LI>    offensum in porta signa dedisse pedem !<a name=20> </a>
<LI>audeat inuito ne quis discedere Amore,<a name=21> </a>
<LI>    aut sciat egressum se prohibente deo. <a name=22> </a>
<LI>quid tua nunc Isis mihi, Delia, quid mihi prosunt<a name=23> </a>
<LI>    illa tua totiens aera repulsa manu,<a name=24> </a>
<LI>quidue, pie dum sacra colis, pureque lauari<a name=25> </a>
<LI>    te, memini, et puro secubuisse toro? <a name=26> </a>
<LI>nunc, dea, nunc succurre mihi (nam posse mederi<a name=27> </a>
<LI>    picta docet templis multa tabella tuis)<a name=28> </a>
<LI>ut mea uotiuas persoluens Delia uoces<a name=29> </a>
<LI>    ante sacras lino tecta fores sedeat<a name=30> </a>
<LI>bisque die resoluta comas tibi dicere laudes<a name=31> </a>
<LI>    insignis turba debeat in Pharia. <a name=32> </a>
<LI>at mihi contingat patrios celebrare Penates<a name=33> </a>
<LI>    reddereque antiquo menstrua tura Lari. <a name=34> </a>
<LI>quam bene Saturno uiuebant rege, priusquam<a name=35> </a>
<LI>    tellus in longas est patefacta uias !<a name=36> </a>
<LI>nondum caeruleas pinus contempserat undas,<a name=37> </a>
<LI>    effusum uentis praebueratque sinum,<a name=38> </a>
<LI>nec uagus ignotis repetens compendia terris<a name=39> </a>
<LI>    presserat externa nauita merce ratem. <a name=40> </a>
<LI>illo non ualidus subiit iuga tempore taurus,<a name=41> </a>
<LI>    non domito frenos ore momordit equus,<a name=42> </a>
<LI>non domus ulla fores habuit, non fixus in agris<a name=43> </a>
<LI>    qui regeret certis finibus arua, lapis. <a name=44> </a>
<LI>ipsae mella dabant quercus, ultroque ferebant<a name=45> </a>
<LI>    obuia securis ubera lactis oues. <a name=46> </a>
<LI>non acies, non ira fuit, non bella, nec ensem<a name=47> </a>
<LI>    immiti saeuus duxerat arte faber. <a name=48> </a>
<LI>nunc Ioue sub domino caedes et uulnera semper,<a name=49> </a>
<LI>    nunc mare, nunc leti mille repente uiae. <a name=50> </a>
<LI>parce, pater.  timidum non me periuria terrent,<a name=51> </a>
<LI>    non dicta in sanctos impia uerba deos. <a name=52> </a>
<LI>quod si fatales iam nunc expleuimus annos,<a name=53> </a>
<LI>    fac lapis inscriptis stet super ossa notis: <a name=54> </a>
<LI>HIC IACET IMMITI CONSVMPTVS MORTE TIBVLLVS,<a name=55> </a>
<LI>    MESSALLAM TERRA DVM SEQVITVRQVE MARI. <a name=56> </a>
<LI>sed me, quod facilis tenero sum semper Amori,<a name=57> </a>
<LI>    ipsa Venus campos ducet in Elysios. <a name=58> </a>
<LI>hic choreae cantusque uigent, passimque uagantes<a name=59> </a>
<LI>    dulce sonant tenui gutture carmen aues;<a name=60> </a>
<LI>fert casiam non culta seges, totosque per agros<a name=61> </a>
<LI>    floret odoratis terra benigna rosis;<a name=62> </a>
<LI>ac iuuenum series teneris immixta puellis<a name=63> </a>
<LI>    ludit, et adsidue proelia miscet amor. <a name=64> </a>
<LI>illic est, cuicumque rapax Mors uenit amanti,<a name=65> </a>
<LI>    et gerit insigni myrtea serta coma. <a name=66> </a>
<LI>at scelerata iacet sedes in nocte profunda<a name=67> </a>
<LI>    abdita, quam circum flumina nigra sonant: <a name=68> </a>
<LI>Tisiphoneque impexa feros pro crinibus angues<a name=69> </a>
<LI>    saeuit et huc illuc impia turba fugit;<a name=70> </a>
<LI>tum niger in porta serpentum Cerberus ore<a name=71> </a>
<LI>    stridet et aeratas excubat ante fores. <a name=72> </a>
<LI>illic Iunonem temptare Ixionis ausi<a name=73> </a>
<LI>    uersantur celeri noxia membra rota;<a name=74> </a>
<LI>porrectusque nouem Tityos per iugera terrae<a name=75> </a>
<LI>    adsiduas atro uiscere pascit aues. <a name=76> </a>
<LI>Tantalus est illic, et circum stagna:  sed acrem<a name=77> </a>
<LI>    iam iam poturi deserit unda sitim;<a name=78> </a>
<LI>et Danai proles, Veneris quod numina laesit,<a name=79> </a>
<LI>    in caua Lethaeas dolia portat aquas. <a name=80> </a>
<LI>illic sit quicumque meos uiolauit amores,<a name=81> </a>
<LI>    optauit lentas et mihi militias. <a name=82> </a>
<LI>at tu casta precor maneas, sanctique pudoris<a name=83> </a>
<LI>    adsideat custos sedula semper anus. <a name=84> </a>
<LI>haec tibi fabellas referat positaque lucerna<a name=85> </a>
<LI>    deducat plena stamina longa colu;<a name=86> </a>
<LI>at circa grauibus pensis adfixa puella<a name=87> </a>
<LI>    paulatim somno fessa remittat opus. <a name=88> </a>
<LI>tunc ueniam subito, nec quisquam nuntiet ante,<a name=89> </a>
<LI>    sed uidear caelo missus adesse tibi. <a name=90> </a>
<LI>tunc mihi, qualis eris longos turbata capillos,<a name=91> </a>
<LI>    obuia nudato, Delia, curre pede. <a name=92> </a>
<LI>hoc precor, hunc illum nobis Aurora nitentem<a name=93> </a>
<LI>    Luciferum roseis candida portet equis. <a name=94> </a>
 
<P>
<P>
<B>IV. </B>

<P><OL><LI>`SIC umbrosa tibi contingant tecta, Priape,<a name=1> </a>
<LI>    ne capiti soles, ne noceantque niues: <a name=2> </a>
<LI>quae tua formosos cepit sollertia ?  certe<a name=3> </a>
<LI>    non tibi barba nitet, non tibi culta coma est;<a name=4> </a>
<LI>nudus et hibernae producis frigora brumae,<a name=5> </a>
<LI>    nudus et aestiui tempora sicca Canis.'<a name=6> </a>
<LI>sic ego:  tum Bacchi respondit rustica proles<a name=7> </a>
<LI>    armatus curua sic mihi falce deus. <a name=8> </a>
<LI>`o fuge te tenerae puerorum credere turbae: <a name=9> </a>
<LI>    nam causam iusti semper amoris habent. <a name=10> </a>
<LI>hic placet, angustis quod equum compescit habenis<a name=11> </a>
<LI>    hic placidam niueo pectore pellit aquam;<a name=12> </a>
<LI>hic, quia fortis adest audacia, cepit:  at illi<a name=13> </a>
<LI>    uirgineus teneras stat pudor ante genas. <a name=14> </a>
<LI>sed ne te capiant, primo si forte negabit,<a name=15> </a>
<LI>    taedia; paulatim sub iuga colla dabit. <a name=16> </a>
<LI>longa dies homini docuit parere leones,<a name=17> </a>
<LI>    longa dies molli saxa peredit aqua;<a name=18> </a>
<LI>annus in apricis maturat collibus uuas,<a name=19> </a>
<LI>    annus agit certa lucida signa uice. <a name=20> </a>
<LI>nec iurare time:  ueneris periuria uenti<a name=21> </a>
<LI>    inrita per terras et freta summa ferunt<a name=22> </a>
<LI>gratia magna Ioui:  uetuit Pater ipse ualere,<a name=23> </a>
<LI>    iurasset cupide quidquid ineptus amor: <a name=24> </a>
<LI>perque suas impune sinit Dictynna sagittas<a name=25> </a>
<LI>    adfirmes, crines perque Minerua suos. <a name=26> </a>
<LI>at si tardus eris errabis.  transiet aetas<a name=27> </a>
<LI>    quam cito ! non segnis stat remeatque dies. <a name=28> </a>
<LI>quam cito purpureos deperdit terra colores,<a name=29> </a>
<LI>    quam cito formosas populus alta comas. <a name=30> </a>
<LI>quam iacet, infirmae uenere ubi fata senectae,<a name=31> </a>
<LI>    qui prior Eleo est carcere missus equus. <a name=32> </a>
<LI>uidi iam iuuenem, premeret cum serior aetas,<a name=33> </a>
<LI>    maerentem stultos praeteriisse dies. <a name=34> </a>
<LI>crudeles diui ! serpens nouus exuit annos: <a name=35> </a>
<LI>    formae non ullam fata dedere moram. <a name=36> </a>
<LI>solis aeterna est Baccho Phoeboque iuuentas: <a name=37> </a>
<LI>    nam decet intonsus crinis utrumque deum. <a name=38> </a>
<LI>tu, puero quodcumque tuo temptare libebit,<a name=39> </a>
<LI>    cedas:  obsequio plurima uincet amor. <a name=40> </a>
<LI>neu comes ire neges, quamuis uia longa paretur<a name=41> </a>
<LI>    et Canis arenti torreat arua siti,<a name=42> </a>
<LI>quamuis praetexens picta ferrugine caelum<a name=43> </a>
<LI>    +uenturam amiciat imbrifer arcus aquamt. <a name=44> </a>
<LI>uel si caeruleas puppi uolet ire per undas,<a name=45> </a>
<LI>    ipse leuem remo per freta pelle ratem. <a name=46> </a>
<LI>nec te paeniteat duros subiisse labores<a name=47> </a>
<LI>    aut opera insuetas atteruisse manus;<a name=48> </a>
<LI>nec, uelit insidiis altas si claudere ualles,<a name=49> </a>
<LI>    dum placeas, umeri retia ferre negent. <a name=50> </a>
<LI>si uolet arma, leui temptabis ludere dextra;<a name=51> </a>
<LI>    saepe dabis nudum, uincat ut ille, latus. <a name=52> </a>
<LI>tunc tibi mitis erit, rapias tum cara licebit<a name=53> </a>
<LI>    oscula:  pugnabit, sed tibi rapta dabit. <a name=54> </a>
<LI>rapta dabit primo, post adferet ipse roganti,<a name=55> </a>
<LI>    post etiam collo se implicuisse uelit. <a name=56> </a>
<LI>heu male nunc artes miseras haec saecula tractant: <a name=57> </a>
<LI>    iam tener adsueuit munera uelle puer. <a name=58> </a>
<LI>at tua, qui uenerem docuisti uendere primus,<a name=59> </a>
<LI>    quisquis es, infelix urgeat ossa lapis. <a name=60> </a>
<LI>Pieridas, pueri, doctos et amate poetas,<a name=61> </a>
<LI>    aurea nec superent munera Pieridas. <a name=62> </a>
<LI>carmine purpurea est Nisi coma:  carmina ni sint,<a name=63> </a>
<LI>    ex umero Pelopis non nituisset ebur. <a name=64> </a>
<LI>quem referent Musae, uiuet, dum robora tellus,<a name=65> </a>
<LI>    dum caelum stellas, dum uehet amnis aquas. <a name=66> </a>
<LI>at qui non audit Musas, qui uendit amorem,<a name=67> </a>
<LI>    Idaeae currus ille sequatur Opis,<a name=68> </a>
<LI>et tercentenas erroribus expleat urbes<a name=69> </a>
<LI>    et secet ad Phrygios uilia membra modos. <a name=70> </a>
<LI>blanditiis uult esse locum Venus ipsa:  querellis<a name=71> </a>
<LI>    supplicibus, miseris fletibus illa fauet.'<a name=72> </a>
<LI>haec mihi, quae canerem Titio, deus edidit ore: <a name=73> </a>
<LI>    sed Titium coniunx haec meminisse uetat. <a name=74> </a>
<LI>pareat ille suae:  uos me celebrate magistrum,<a name=75> </a>
<LI>    quos male habet multa callidus arte puer. <a name=76> </a>
<LI>gloria cuique sua est:  me, qui spernentur, amantes<a name=77> </a>
<LI>    consultent:  cunctis ianua nostra patet. <a name=78> </a>
<LI>tempus erit, cum me Veneris praecepta ferentem<a name=79> </a>
<LI>    deducat iuuenum sedula turba senem. <a name=80> </a>
<LI>eheu quam Marathus lento me torquet amore !<a name=81> </a>
<LI>    deficiunt artes, deficiuntque doli. <a name=82> </a>
<LI>parce, puer, quaeso, ne turpis fabula fiam,<a name=83> </a>
<LI>    cum mea ridebunt uana magisteria. <a name=84> </a>
 
<P>
<P>
<B>V. </B>

<P><OL><LI>ASPER eram et bene discidium me ferre loquebar: <a name=1> </a>
<LI>    at mihi nunc longe gloria fortis abest. <a name=2> </a>
<LI>namque agor ut per plana citus sola uerbere turben<a name=3> </a>
<LI>    quem celer adsueta uersat ab arte puer. <a name=4> </a>
<LI>ure ferum et torque, libeat ne dicere quicquam<a name=5> </a>
<LI>    magnificum post haec:  horrida uerba doma. <a name=6> </a>
<LI>parce tamen, per te furtiui foedera lecti,<a name=7> </a>
<LI>    per uenerem quaeso compositumque caput. <a name=8> </a>
<LI>ille ego cum tristi morbo defessa iaceres<a name=9> </a>
<LI>    te dicor uotis eripuisse meis: <a name=10> </a>
<LI>ipseque te circum lustraui sulpure puro,<a name=11> </a>
<LI>    carmine cum magico praecinulsset anus;<a name=12> </a>
<LI>ipse procuraui ne possent saeua nocere<a name=13> </a>
<LI>    somnia, ter sancta deueneranda mola;<a name=14> </a>
<LI>ipse ego uelatus filo tunicisque solutis<a name=15> </a>
<LI>    uota nouem Triuiae nocte silente dedi. <a name=16> </a>
<LI>omnia persolui:  fruitur nunc alter amore,<a name=17> </a>
<LI>    et precibus felix utitur ille meis. <a name=18> </a>
<LI>at mihi felicem uitam, si salua fuisses,<a name=19> </a>
<LI>    fingebam demells, et renuente deo. <a name=20> </a>
<LI>rura colam, frugumque aderit mea Delia custos,<a name=21> </a>
<LI>    area dum messes sole calente teret,<a name=22> </a>
<LI>aut mihi seruabit plenis in lintribus uuas<a name=23> </a>
<LI>    pressaque ueloci candida musta pede. <a name=24> </a>
<LI>consuescet numerare pecus; consuescet amantis<a name=25> </a>
<LI>    garrulus in dominae ludere uerna sinu. <a name=26> </a>
<LI>illa deo sciet agricolae pro uitibus uuam,<a name=27> </a>
<LI>    pro segete spicas, pro grege ferre dapem. <a name=28> </a>
<LI>illa regat cunctos, illi sint omnia curae: <a name=29> </a>
<LI>    at iuuet in tota me nihil esse domo. <a name=30> </a>
<LI>huc ueniet Messalla meus, cui dulcia poma<a name=31> </a>
<LI>    Delia selectis detrahat arboribus: <a name=32> </a>
<LI>et, tantum uenerata uirum, hunc sedula curet,<a name=33> </a>
<LI>    huic paret atque epulas ipsa ministra gerat. <a name=34> </a>
<LI>haec mihi fingebam, quae nunc Eurusque Notusque<a name=35> </a>
<LI>    iactat odoratos uota per Armenios. <a name=36> </a>
<LI>saepe ego temptaui curas depellere uino: <a name=37> </a>
<LI>    at dolor in lacrimas uerterat omne merum. <a name=38> </a>
<LI>saepe aliam tenui:  sed iam cum gaudia adirem,<a name=39> </a>
<LI>    admonuit dominae deseruitque Venus. <a name=40> </a>
<LI>tunc me discedens deuotum femina dixit,<a name=41> </a>
<LI>    a pudet, et narrat scire nefanda meam. <a name=42> </a>
<LI>non facit hoc uerbis, facie tenerisque lacertis<a name=43> </a>
<LI>    deuouet et flauis nostra puella comis. <a name=44> </a>
<LI>talis ad Haemonium Nereis Pelea quondam<a name=45> </a>
<LI>    uecta est frenato caerula pisce Thetis. <a name=46> </a>
<LI>haec nocuere mihi.  quod adest huic diues amator,<a name=47> </a>
<LI>    uenit in exitium callida lena meum. <a name=48> </a>
<LI>sanguineas edat illa dapes atque ore cruento<a name=49> </a>
<LI>    tristia cum multo pocula felle bibat: <a name=50> </a>
<LI>hanc uolitent animae circum sua fata querentes<a name=51> </a>
<LI>    semper, et e tectis strix uiolenta canat: <a name=52> </a>
<LI>ipsa fame stimulante furens herbasque sepulcris<a name=53> </a>
<LI>    quaerat et a saeuis ossa relicta lupis;<a name=54> </a>
<LI>currat et inguinibus nudis ululetque per urbes,<a name=55> </a>
<LI>    post agat e triuiis aspera turba canum. <a name=56> </a>
<LI>eueniet; dat signa deus:  sunt numina amanti,<a name=57> </a>
<LI>    saeuit et iniusta lege relicta Venus. <a name=58> </a>
<LI>at tu quam primum sagae praecepta rapacis<a name=59> </a>
<LI>    desere:  nam donis uincitur omnis amor. <a name=60> </a>
<LI>pauper erit praesto tibi semper:  pauper adibit<a name=61> </a>
<LI>    primus et in tenero fixus erit latere: <a name=62> </a>
<LI>pauper in angusto fidus comes agmine turbae<a name=63> </a>
<LI>    subicietque manus efficietque uiam: <a name=64> </a>
<LI>pauper ad occultos furtim deducet amicos<a name=65> </a>
<LI>    uinclaque de niueo detrahet ipse pede. <a name=66> </a>
<LI>heu canimus frustra nec uerbis uicta patescit<a name=67> </a>
<LI>    ianua sed plena est percutienda manu. <a name=68> </a>
<LI>at tu, qui potior nunc es, mea furta timeto: <a name=69> </a>
<LI>    uersatur celeri Fors leuis orbe rotae. <a name=70> </a>
<LI>non frustra quidam iam nunc in limine perstat<a name=71> </a>
<LI>    sedulus ac crebro prospicit ac refugit<a name=72> </a>
<LI>et simulat transire domum, mox deinde recurrit<a name=73> </a>
<LI>    solus et ante ipsas exscreat usque fores. <a name=74> </a>
<LI>nescio quid furtiuus amor parat.  utere quaeso,<a name=75> </a>
<LI>    dum licet:  in liquida nam tibi linter aqua,<a name=76> </a>
 
<P>
<P>
<B>VI. </B>

<P><OL><LI>SEMPER ut inducar blandos offers mihi uultus,<a name=1> </a>
<LI>    post tamen es misero tristis et asper, Amor. <a name=2> </a>
<LI>quid tibi, saeue, rei mecum est?  an gloria magna est<a name=3> </a>
<LI>    insidias homini composuisse deum? <a name=4> </a>
<LI>nam mihi tenduntur casses:  iam Delia furtim<a name=5> </a>
<LI>    nescio quem tacita callida nocte fovet. <a name=6> </a>
<LI>illa quidem iurata negat, sed credere durum est: <a name=7> </a>
<LI>    sic etiam de me pernegat usque uiro. <a name=8> </a>
<LI>ipse miser docui, quo posset ludere pacto<a name=9> </a>
<LI>    custodes:  heu heu nunc premor arte mea. <a name=10> </a>
<LI>fingere tunc didicit causas ut sola cubaret,<a name=11> </a>
<LI>    cardine tunc tacito uertere posse fores: <a name=12> </a>
<LI>tunc sucos herbasque dedi quis liuor abiret<a name=13> </a>
<LI>    quem facit impresso mutua dente uenus. <a name=14> </a>
<LI>at tu, fallacis coniunx incaute puellae,<a name=15> </a>
<LI>    me quoque seruato, peccet ut illa nihil,<a name=16> </a>
<LI>neu iuuenes celebret multo sermone caueto<a name=17> </a>
<LI>    neue cubet laxo pectus aperta sinu,<a name=18> </a>
<LI>neu te decipiat nutu, digitoque liquorem<a name=19> </a>
<LI>    ne trahat et mensae ducat in orbe notas. <a name=20> </a>
<LI>exibit quam saepe, time, seu uisere dicet<a name=21> </a>
<LI>    sacra Bonae maribus non adeunda Deae. <a name=22> </a>
<LI>at mihi si credas, illam sequar unus ad aras: <a name=23> </a>
<LI>    tunc mihi non oculis sit timuisse meis. <a name=24> </a>
<LI>saepe, uelut gemmas eius signumque probarem,<a name=25> </a>
<LI>    per causam memini me tetigisse manum: <a name=26> </a>
<LI>saepe mero somnum peperi tibi, at ipse bibebam<a name=27> </a>
<LI>    sobria supposita pocula uictor aqua. <a name=28> </a>
<LI>non ego te laesi prudens:  ignosce fatenti. <a name=29> </a>
<LI>    iussit Amor:  contra quis ferat arma deos? <a name=30> </a>
<LI>ille ego sum, nec me iam dicere uera pudebit,<a name=31> </a>
<LI>    instabat tota cui tua nocte canis. <a name=32> </a>
<LI>quid tenera tibi coniuge opus ?  tua si bona nescis<a name=33> </a>
<LI>    seruare, frustra clauis inest foribus. <a name=34> </a>
<LI>te tenet, absentes alios suspirat amores<a name=35> </a>
<LI>    et simulat subito condoluisse caput. <a name=36> </a>
<LI>at mihi seruandam credas:  non saeua recuso<a name=37> </a>
<LI>    uerbera, detrecto non ego uincla pedum. <a name=38> </a>
<LI>tum procul absitis, quisquis colit arte capillos,<a name=39> </a>
<LI>    et fluit effuso cui toga laxa sinu: <a name=40> </a>
<LI>quisquis et occurret, ne possit crimen habere,<a name=41> </a>
<LI>    +stet procul ante, aut alia stet procul ante uia+. <a name=42> </a>
<LI>sic fieri iubet ipse deus, sic magna sacerdos<a name=43> </a>
<LI>    est mihi diuino uaticinata sono. <a name=44> </a>
<LI>haec, ubi Bellonae motu est agitata, nec acrem<a name=45> </a>
<LI>    flammam, non amens uerbera torta timet: <a name=46> </a>
<LI>ipsa bipenne suos caedit uiolenta lacertos<a name=47> </a>
<LI>    sanguineque effuso spargit inulta deam,<a name=48> </a>
<LI>statque latus praefixa ueru, stat saucia pectus,<a name=49> </a>
<LI>    et canit euentus quos dea magna monet. <a name=50> </a>
<LI>`parcite quam custodit Amor uiolare puellam,<a name=51> </a>
<LI>    ne pigeat magno post didicisse malo. <a name=52> </a>
<LI>attigerit, labentur opes, ut uulnere nostro<a name=53> </a>
<LI>    sanguis, ut hic uentis diripiturque cinis.'<a name=54> </a>
<LI>et tibi nescio quas dixit, mea Delia, poenas: <a name=55> </a>
<LI>    si tamen admittas, sit precor illa leuis. <a name=56> </a>
<LI>non ego te propter parco tibi, sed tua mater<a name=57> </a>
<LI>    me mouet atque iras aurea uincit anus. <a name=58> </a>
<LI>haec mihi te adducit tenebris multoque timore<a name=59> </a>
<LI>    coniungit nostras clam taciturna manus: <a name=60> </a>
<LI>haec foribusque manet noctu me adfixa proculque<a name=61> </a>
<LI>    cognoscit strepitus me ueniente pedum. <a name=62> </a>
<LI>uiue diu mihi, dulcis anus:  proprios ego tecum,<a name=63> </a>
<LI>    sit modo fas, annos contribuisse uelim. <a name=64> </a>
<LI>te semper natamque tuam te propter amabo: <a name=65> </a>
<LI>    quidquid agit, sanguis est tamen illa tuus. <a name=66> </a>
<LI>sit modo casta, doce, quamuis non uitta ligatos<a name=67> </a>
<LI>    impediat crines nec stola longa pedes. <a name=68> </a>
<LI>et mihi sint durae leges, laudare nec ullam<a name=69> </a>
<LI>    possim ego quin oculos appetat illa meos;<a name=70> </a>
<LI>et si quid peccasse putet, ducarque capillis<a name=71> </a>
<LI>    immerito pronas proripiarque uias. <a name=72> </a>
<LI>non ego te pulsare uelim, sed, uenerit iste<a name=73> </a>
<LI>    si furor, optarim non habuisse manus. <a name=74> </a>
<LI>nec saeuo sis casta metu, sed mente fideli: <a name=75> </a>
<LI>    mutuus absenti te mihi seruet amor. <a name=76> </a>
<LI>...<a name=77> </a>
<LI>at quae fida fuit nulli, post uicta senecta<a name=78> </a>
<LI>    ducit inops tremula stamina torta manu<a name=79> </a>
<LI>firmaque conductis adnectit licia telis<a name=80> </a>
<LI>    tractaque de niueo uellere ducta putat. <a name=81> </a>
<LI>hanc animo gaudente uident iuuenumque cateruae<a name=82> </a>
<LI>    commemorant merito tot mala ferre senem: <a name=83> </a>
<LI>hanc Venus ex alto flentem sublimis Olympo<a name=84> </a>
<LI>    spectat et infidis quam sit acerba monet. <a name=85> </a>
<LI>haec aliis maledicta cadant:  nos, Delia, amoris<a name=86> </a>
<LI>    exemplum cana simus uterque coma. <a name=87> </a>
 
<P>
<P>
<B>VII. </B>

<P><OL><LI>HVNC cecinere diem Parcae fatalia nentes<a name=1> </a>
<LI>    stamina, non ulli dissoluenda deo: <a name=2> </a>
<LI>hunc fore, Aquitanas posset qui fundere gentes,<a name=3> </a>
<LI>    quem tremeret forti milite uictus Atax. <a name=4> </a>
<LI>euenere:  nouos pubes Romana triumphos<a name=5> </a>
<LI>    uidit et euinctos bracchia capta duces: <a name=6> </a>
<LI>at te uictrices lauros, Messalla, gerentem<a name=7> </a>
<LI>    portabat nitidis currus eburnus equis. <a name=8> </a>
<LI>non sine me est tibi partus honos:  Tarbella Pyrene<a name=9> </a>
<LI>    testis et Oceani litora Santonici,<a name=10> </a>
<LI>testis Arar Rhodanusque celer magnusque Garunna,<a name=11> </a>
<LI>    Carnutis et flaui caerula lympha Liger. <a name=12> </a>
<LI>an te, Cydne, canam, tacitis qui leniter undis<a name=13> </a>
<LI>    caeruleus placidis per uada serpis aquis,<a name=14> </a>
<LI>quantus et aetherio contingens uertice nubes<a name=15> </a>
<LI>    frigidus intonsos Taurus alat Cilicas? <a name=16> </a>
<LI>quid referam ut uolitet crebras intacta per urbes<a name=17> </a>
<LI>    alba Palaestino sancta columba Syro,<a name=18> </a>
<LI>utque maris uastum prospectet turribus aequor<a name=19> </a>
<LI>    prima ratem uentis credere docta Tyros,<a name=20> </a>
<LI>qualis et, arentes cum findit Sirius agros,<a name=21> </a>
<LI>    fertilis aestiua Nilus abundet aqua ? <a name=22> </a>
<LI>Nile pater, quanam possim te dicere causa<a name=23> </a>
<LI>    aut quibus in terris occuluisse caput ? <a name=24> </a>
<LI>te propter nullos tellus tua postulat imbres,<a name=25> </a>
<LI>    arida nec pluuio supplicat herba Ioui. <a name=26> </a>
<LI>te canit atque suum pubes miratur Osirim<a name=27> </a>
<LI>    barbara, Memphiten plangere docta bouem. <a name=28> </a>
<LI>primus aratra manu sollerti fecit Osiris<a name=29> </a>
<LI>    et teneram ferro sollicitauit humum,<a name=30> </a>
<LI>primus inexpertae commisit semina terrae<a name=31> </a>
<LI>    pomaque non notis legit ab arboribus. <a name=32> </a>
<LI>hic docuit teneram palis adiungere uitem,<a name=33> </a>
<LI>    hic uiridem dura caedere falce comam: <a name=34> </a>
<LI>illi iucundos primum matura sapores<a name=35> </a>
<LI>    expressa incultis uua dedit pedibus. <a name=36> </a>
<LI>ille liquor docuit uoces inflectere cantu,<a name=37> </a>
<LI>    mouit et ad certos nescia membra modos: <a name=38> </a>
<LI>Bacchus et agricolae magno confecta labore<a name=39> </a>
<LI>    pectora tristitiae dissoluenda dedit: <a name=40> </a>
<LI>Bacchus et adflictis requiem mortalibus adfert,<a name=41> </a>
<LI>    crura licet dura compede pulsa sonent. <a name=42> </a>
<LI>non tibi sunt tristes curae nec luctus, Osiri,<a name=43> </a>
<LI>    sed chorus et cantus et leuis aptus amor,<a name=44> </a>
<LI>sed uarii flores et frons redimita corymbis,<a name=45> </a>
<LI>    fusa sed ad teneros lutea palla pedes<a name=46> </a>
<LI>et Tyriae uestes et dulcis tibia cantu<a name=47> </a>
<LI>    et leuis occultis conscia cista sacris. <a name=48> </a>
<LI>huc ades et Genium ludis centumque choreis<a name=49> </a>
<LI>    concelebra et multo tempora funde mero: <a name=50> </a>
<LI>illius et nitido stillent unguenta capillo,<a name=51> </a>
<LI>    et capite et collo mollia serta gerat. <a name=52> </a>
<LI>sic uenias hodierne:  tibi dem turis honores,<a name=53> </a>
<LI>    liba et Mopsopio dulcia melle feram. <a name=54> </a>
<LI>at tibi succrescat proles quae facta parentis<a name=55> </a>
<LI>    augeat et circa stet ueneranda senem. <a name=56> </a>
<LI>nec taceat monumenta uiae, quem Tuscula tellus<a name=57> </a>
<LI>    candidaque antiquo detinet Alba Lare. <a name=58> </a>
<LI>namque opibus congesta tuis hic glarea dura<a name=59> </a>
<LI>    sternitur, hic apta iungitur arte silex. <a name=60> </a>
<LI>te canet agricola, a magna cum uenerit urbe<a name=61> </a>
<LI>    serus, inoffensum rettuleritque pedem. <a name=62> </a>
<LI>at tu, Natalis multos celebrande per annos,<a name=63> </a>
<LI>    candidior semper candidiorque ueni. <a name=64> </a>
 
<P>
<P>
<B>VIII. </B>

<P><OL><LI>NON ego celari possum, quid nutus amantis<a name=1> </a>
<LI>    quidue ferant miti lenia uerba sono. <a name=2> </a>
<LI>nec mihi sunt sortes nec conscia fibra deorum,<a name=3> </a>
<LI>    praecinit euentus nec mihi cantus auis: <a name=4> </a>
<LI>ipsa Venus magico religatum bracchia nodo<a name=5> </a>
<LI>    perdocuit multis non sine uerberibus. <a name=6> </a>
<LI>desine dissimulare:  deus crudelius urit,<a name=7> </a>
<LI>    quos uidet inuitos succubuisse sibi. <a name=8> </a>
<LI>quid tibi nunc molles prodest coluisse capillos<a name=9> </a>
<LI>    saepeque mutatas disposuisse comas,<a name=10> </a>
<LI>quid fuco splendente genas ornare, quid ungues<a name=11> </a>
<LI>    artificis docta subsecuisse manu ? <a name=12> </a>
<LI>frustra iam uestes, frustra mutantur amictus<a name=13> </a>
<LI>    ansaque compressos colligat arta pedes. <a name=14> </a>
<LI>illa placet, quamuis inculto uenerit ore<a name=15> </a>
<LI>    nec nitidum tarda compserit arte caput. <a name=16> </a>
<LI>num te carminibus, num te pallentibus herbis<a name=17> </a>
<LI>    deuouit tacito tempore noctis anus? <a name=18> </a>
<LI>cantus uicinis fruges traducit ab agris,<a name=19> </a>
<LI>    cantus et iratae detinet anguis iter,<a name=20> </a>
<LI>cantus et e curru Lunam deducere temptat,<a name=21> </a>
<LI>    et faceret, si non aera repulsa sonent. <a name=22> </a>
<LI>quid queror heu misero carmen nocuisse, quid herbas? <a name=23> </a>
<LI>    forma nihil magicis utitur auxiliis: <a name=24> </a>
<LI>sed corpus tetigisse nocet, sed longa dedisse<a name=25> </a>
<LI>    oscula, sed femori conseruisse femur. <a name=26> </a>
<LI>nec tu difficilis puero tamen esse memento: <a name=27> </a>
<LI>    persequitur poenis tristia facta Venus. <a name=28> </a>
<LI>munera ne poscas:  det munera canus amator,<a name=29> </a>
<LI>    ut foueat molli frigida membra sinu. <a name=30> </a>
<LI>carior est auro iuuenis, cui leuia fulgent<a name=31> </a>
<LI>    ora nec amplexus aspera barba terit. <a name=32> </a>
<LI>huic tu candentes umero suppone lacertos,<a name=33> </a>
<LI>    et regum magnae despiciantur opes. <a name=34> </a>
<LI>at Venus inueniet puero concumbere furtim,<a name=35> </a>
<LI>    dum timet et teneros conserit usque sinus,<a name=36> </a>
<LI>et dare anhelanti pugnantibus umida linguis<a name=37> </a>
<LI>    oscula et in collo figere dente notas. <a name=38> </a>
<LI>non lapis hanc gemmaeque iuuant, quae frigore sola<a name=39> </a>
<LI>    dormiat et nulli sit cupienda uiro. <a name=40> </a>
<LI>heu sero reuocatur amor seroque iuuentas<a name=41> </a>
<LI>    cum uetus infecit cana senecta caput. <a name=42> </a>
<LI>tum studium formae est:  coma tum mutatur, ut anno<a name=43> </a>
<LI>    dissimulet uiridi cortice tincta nucis: <a name=44> </a>
<LI>tollere tum cura est albos a stirpe capillos<a name=45> </a>
<LI>    et faciem dempta pelle referre nouam. <a name=46> </a>
<LI>at tu dum primi floret tibi temporis aetas<a name=47> </a>
<LI>    utere:  non tardo labitur illa pede. <a name=48> </a>
<LI>neu Marathum torque:  puero quae gloria uicto est? <a name=49> </a>
<LI>    in ueteres esto dura, puella, senes. <a name=50> </a>
<LI>parce precor tenero:  non illi sontica causa est. <a name=51> </a>
<LI>    sed nimius luto corpora tingit amor. <a name=52> </a>
<LI>uel miser absenti maestas quam saepe querellas<a name=53> </a>
<LI>    conicit et lacrimis omnia plena madent !<a name=54> </a>
<LI>`quid me spernis ?' ait.  `poterat custodia uinci: <a name=55> </a>
<LI>    ipse dedit cupidis fallere posse deus. <a name=56> </a>
<LI>nota uenus furtiua mihi est, ut lenis agatur<a name=57> </a>
<LI>    spiritus, ut nec dent oscula rapta sonum;<a name=58> </a>
<LI>et possum media quamuis obrepere nocte<a name=59> </a>
<LI>    et strepitu nullo clam reserare fores. <a name=60> </a>
<LI>quid prosunt artes, miserum si spernit amantem<a name=61> </a>
<LI>    et fugit ex ipso saeua puella toro ? <a name=62> </a>
<LI>uel cum promittit, subito sed perfida fallit,<a name=63> </a>
<LI>    est mihi nox multis euigilanda malis. <a name=64> </a>
<LI>dum mihi uenturam fingo, quodcumque mouetur,<a name=65> </a>
<LI>    illius credo tunc sonuisse pedes.'<a name=66> </a>
<LI>desistas lacrimare, puer:  non frangitur illa,<a name=67> </a>
<LI>    et tua iam fletu lumina fessa tument. <a name=68> </a>
<LI>oderunt, Pholoe, moneo, fastidia diui,<a name=69> </a>
<LI>    nec prodest sanctis tura dedisse focis. <a name=70> </a>
<LI>hic Marathus quondam miseros ludebat amantes,<a name=71> </a>
<LI>    nescius ultorem post caput esse deum;<a name=72> </a>
<LI>saepe etiam lacrimas fertur risisse dolentis<a name=73> </a>
<LI>    et cupidum ficta detinuisse mora: <a name=74> </a>
<LI>nunc omnes odit fastus, nunc displicet illi<a name=75> </a>
<LI>    quaecumque opposita est ianua dura sera. <a name=76> </a>
<LI>at te poena manet, ni desinis esse superba. <a name=77> </a>
<LI>    quam cupies uotis hunc reuocare diem !<a name=78> </a>
 
<P>
<P>
<B>IX. </B>

<P><OL><LI>QVID mihi, si fueras miseros laesurus amores,<a name=1> </a>
<LI>    foedera per diuos, clam uiolanda, dabas? <a name=2> </a>
<LI>a miser, et si quis primo periuria celat,<a name=3> </a>
<LI>    sera tamen tacitis Poena uenit pedibus. <a name=4> </a>
<LI>parcite, caelestes:  aequum est impune licere<a name=5> </a>
<LI>    numina formosis laedere uestra semel. <a name=6> </a>
<LI>lucra petens habili tauros adiungit aratro<a name=7> </a>
<LI>    et durum terrae rusticus urget opus,<a name=8> </a>
<LI>lucra petituras freta per parentia uentis<a name=9> </a>
<LI>    ducunt instabiles sidera certa rates: <a name=10> </a>
<LI>muneribus meus est captus puer.  at deus illa<a name=11> </a>
<LI>    in cinerem et liquidas munera uertat aquas. <a name=12> </a>
<LI>iam mihi persoluet poenas, puluisque decorem<a name=13> </a>
<LI>    detrahet et uentis horrida facta coma;<a name=14> </a>
<LI>uretur facies, urentur sole capilli,<a name=15> </a>
<LI>    deteret inualidos et uia longa pedes. <a name=16> </a>
<LI>admonui quotiens `auro ne pollue formam: <a name=17> </a>
<LI>    saepe solent auro multa subesse mala. <a name=18> </a>
<LI>diuitiis captus si quis uiolauit amorem,<a name=19> </a>
<LI>    asperaque est illi difficilisque Venus<a name=20> </a>
<LI>ure meum potius flamma caput et pete ferro<a name=21> </a>
<LI>    corpus et intorto uerbere terga seca. <a name=22> </a>
<LI>nec tibi celandi spes sit peccare paranti: <a name=23> </a>
<LI>    scit deus, occultos qui uetat esse dolos. <a name=24> </a>
<LI>ipse deus tacito permisit +leue+ ministro<a name=25> </a>
<LI>    ederet ut multo libera uerba mero: <a name=26> </a>
<LI>ipse deus somno domitos emittere uocem<a name=27> </a>
<LI>    iussit et inuitos facta tegenda loqui.'<a name=28> </a>
<LI>haec ego dicebam:  nunc me fleuisse loquentem,<a name=29> </a>
<LI>    nunc pudet ad teneros procubuisse pedes. <a name=30> </a>
<LI>tunc mihi iurabas nullo te diuitis auri<a name=31> </a>
<LI>    pondere, non gemmis, uendere uelle fidem,<a name=32> </a>
<LI>non tibi si pretium Campania terra daretur,<a name=33> </a>
<LI>    non tibi si Bacchi cura Falernus ager. <a name=34> </a>
<LI>illis eriperes uerbis mihi sidera caeli<a name=35> </a>
<LI>    lucere et pronas fluminis esse uias. <a name=36> </a>
<LI>quin etiam flebas:  at non ego fallere doctus<a name=37> </a>
<LI>    tergebam umentes credulus usque genas. <a name=38> </a>
<LI>quid faciam, nisi et ipse fores in amore puellae ? <a name=39> </a>
<LI>    sit precor exemplo sit leuis illa tuo. <a name=40> </a>
<LI>o quotiens, uerbis ne quisquam conscius esset,<a name=41> </a>
<LI>    ipse comes multa lumina nocte tuli !<a name=42> </a>
<LI>saepe insperanti uenit tibi munere nostro<a name=43> </a>
<LI>    et latuit clausas post adoperta fores. <a name=44> </a>
<LI>tum miser interii, stulte confisus amari: <a name=45> </a>
<LI>    nam poteram ad laqueos cautior esse tuos. <a name=46> </a>
<LI>quin etiam attonita laudes tibi mente canebam,<a name=47> </a>
<LI>    at me nunc nostri Pieridumque pudet. <a name=48> </a>
<LI>illa uelim rapida Vulcanus carmina flamma<a name=49> </a>
<LI>    torreat et liquida deleat amnis aqua. <a name=50> </a>
<LI>tu procul hinc absis, cui formam uendere cura est<a name=51> </a>
<LI>    et pretium plena grande referre manu. <a name=52> </a>
<LI>at te qui puerum donis corrumpere es ausus<a name=53> </a>
<LI>    rideat adsiduis uxor inulta dolis,<a name=54> </a>
<LI>et cum furtiuo iuuenem lassauerit usu,<a name=55> </a>
<LI>    tecum interposita languida ueste cubet. <a name=56> </a>
<LI>semper sint externa tuo uestigia lecto<a name=57> </a>
<LI>    et pateat cupidis semper aperta domus: <a name=58> </a>
<LI>nec lasciua soror dicatur plura bibisse<a name=59> </a>
<LI>    pocula uel plures emeruisse uiros. <a name=60> </a>
<LI>illam saepe ferunt conuiuia ducere baccho,<a name=61> </a>
<LI>    dum rota Luciferi prouocet orta diem: <a name=62> </a>
<LI>illa nulla queat melius consumere noctem<a name=63> </a>
<LI>    aut operum uarias disposuisse uices. <a name=64> </a>
<LI>at tua perdidicit:  nec tu, stultissime, sentis,<a name=65> </a>
<LI>    cum tibi non solita corpus ab arte mouet. <a name=66> </a>
<LI>tune putas illam pro te disponere crines<a name=67> </a>
<LI>    aut tenues denso pectere dente comas ? <a name=68> </a>
<LI>istane persuadet facies, auroque lacertos<a name=69> </a>
<LI>    uinciat et Tyrio prodeat apta sinu? <a name=70> </a>
<LI>non tibi sed iuueni cuidam uult bella uideri,<a name=71> </a>
<LI>    deuoueat pro quo remque domumque tuam. <a name=72> </a>
<LI>nec facit hoc uitio, sed corpora foeda podagra<a name=73> </a>
<LI>    et senis amplexus culta puella fugit. <a name=74> </a>
<LI>huic tamen accubuit noster puer:  hunc ego credam<a name=75> </a>
<LI>    cum trucibus uenerem iungere posse feris. <a name=76> </a>
<LI>blanditiasne meas aliis tu uendere es ausus,<a name=77> </a>
<LI>    tune aliis demens oscula ferre mea? <a name=78> </a>
<LI>tum flebis, cum me uinctum puer alter habebit<a name=79> </a>
<LI>    et geret in regno regna superba tuo. <a name=80> </a>
<LI>at tua tum me poena iuuet, Venerique merenti<a name=81> </a>
<LI>    fixa notet casus aurea palma meos: <a name=82> </a>
<LI>HANC TIBI FALLACI RESOLVTVS AMORE TIBVLLVS<a name=83> </a>
<LI>    DEDICAT ET GRATA SIS, DEA, MENTE ROGAT. <a name=84> </a>
 
<P>
<P>
<B>X. </B>

<P><OL><LI>QVIS fuit, horrendos primus qui protulit enses? <a name=1> </a>
<LI>    quam ferus et uere ferreus ille fuit !<a name=2> </a>
<LI>tum caedes hominum generi, tum proelia nata,<a name=3> </a>
<LI>    tum breuior dirae mortis aperta uia est. <a name=4> </a>
<LI>an nihil ille miser meruit, nos ad mala nostra<a name=5> </a>
<LI>    uertimus, in saeuas quod dedit ille feras? <a name=6> </a>
<LI>diuitis hoc uitium est auri, nec bella fuerunt,<a name=7> </a>
<LI>    faginus astabat cum scyphus ante dapes. <a name=8> </a>
<LI>non arces, non uallus erat, somnumque petebat<a name=9> </a>
<LI>    securus uarias dux gregis inter oues. <a name=10> </a>
<LI>tunc mihi uita foret uulgi nec tristia nossem<a name=11> </a>
<LI>    arma nec audissem corde micante tubam. <a name=12> </a>
<LI>nunc ad bella trahor, et iam quis forsitan hostis<a name=13> </a>
<LI>    haesura in nostro tela gerit latere. <a name=14> </a>
<LI>sed patrii seruate Lares:  aluistis et idem,<a name=15> </a>
<LI>    cursarem uestros cum tener ante pedes. <a name=16> </a>
<LI>neu pudeat prisco uos esse e stipite factos: <a name=17> </a>
<LI>    sic ueteris sedes incoluistis aui. <a name=18> </a>
<LI>tunc melius tenuere fidem, cum paupere cultu<a name=19> </a>
<LI>    stabat in exigua ligneus aede deus. <a name=20> </a>
<LI>hic placatus erat, seu quis libauerat uuam<a name=21> </a>
<LI>    seu dederat sanctae spicea serta comae: <a name=22> </a>
<LI>atque aliquis uoti compos liba ipse ferebat<a name=23> </a>
<LI>    postque comes purum filia parua fauum. <a name=24> </a>
<LI>at nobis aerata, Lares, depellite tela,<a name=25> </a>
<LI>    ...<a name=26> </a>
<LI>hostiaque e plena rustica porcus hara. <a name=27> </a>
<LI>    hanc pura cum ueste sequar myrtoque canistra<a name=28> </a>
<LI>uincta geram, myrto uinctus et ipse caput. <a name=29> </a>
<LI>    sic placeam uobis:  alius sit fortis in armis,<a name=30> </a>
<LI>sternat et aduersos Marte fauente duces,<a name=31> </a>
<LI>    ut mihi potanti possit sua dicere facta<a name=32> </a>
<LI>miles et in mensa pingere castra mero. <a name=33> </a>
<LI>    quis furor est atram bellis accersere Mortem ? <a name=34> </a>
<LI>imminet et tacito clam uenit illa pede. <a name=35> </a>
<LI>    non seges est infra, non uinea culta, sed audax<a name=36> </a>
<LI>Cerberus et Stygiae nauita turpis aquae: <a name=37> </a>
<LI>    illic percussisque genis ustoque capillo<a name=38> </a>
<LI>errat ad obscuros pallida turba lacus. <a name=39> </a>
<LI>    quin potius laudandus hic est quem prole parata<a name=40> </a>
<LI>occupat in parua pigra senecta casa !<a name=41> </a>
<LI>    ipse suas sectatur oues, at filius agnos,<a name=42> </a>
<LI>et calidam fesso comparat uxor aquam. <a name=43> </a>
<LI>    sic ego sim, liceatque caput candescere canis<a name=44> </a>
<LI>temporis et prisci facta referre senem. <a name=45> </a>
<LI>    interea pax arua colat.  pax candida primum<a name=46> </a>
<LI>duxit araturos sub iuga curua boues: <a name=47> </a>
<LI>    pax aluit uites et sucos condidit uuae,<a name=48> </a>
<LI>funderet ut nato testa paterna merum: <a name=49> </a>
<LI>    pace bidens uomerque nitent, at tristia duri<a name=50> </a>
<LI>militis in tenebris occupat arma situs. - <a name=51> </a>
<LI>    rusticus e lucoque uehit, male sobrius ipse,<a name=52> </a>
<LI>uxorem plaustro progeniemque domum. - <a name=53> </a>
<LI>    sed ueneris tunc bella calent, scissosque capillos<a name=54> </a>
<LI>femina, perfractas conqueriturque fores;<a name=55> </a>
<LI>    flet teneras subtusa genas:  sed uictor et ipse<a name=56> </a>
<LI>flet sibi dementes tam ualuisse manus. <a name=57> </a>
<LI>    at lasciuus Amor rixae mala uerba ministrat,<a name=58> </a>
<LI>inter et iratum lentus utrumque sedet. <a name=59> </a>
<LI>    a lapis est ferrumque, suam quicumque puellam<a name=60> </a>
<LI>uerberat:  e caelo deripit ille deos. <a name=61> </a>
<LI>    sit satis e membris tenuem rescindere uestem,<a name=62> </a>
<LI>sit satis ornatus dissoluisse comae,<a name=63> </a>
<LI>    sit lacrimas mouisse satis:  quater ille beatus<a name=64> </a>
<LI>quo tenera irato flere puella potest. <a name=65> </a>
<LI>    sed manibus qui saeuus erit, scutumque sudemque<a name=66> </a>
<LI>is gerat et miti sit procul a Venere. <a name=67> </a>
<LI>    at nobis, Pax alma, ueni spicamque teneto,<a name=68> </a>
<LI>profluat et pomis candidus ante sinus. <a name=69> </a>
 
