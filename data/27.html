<P>
<P  align=center>PUBLI VERGILI MARONIS
<P  align=center>AENEIDOS
<P  align=center>LIBER XII
<P>
<P>
<P><OL><LI>TURNUS ut infractos adverso Marte Latinos<a name=1> </a>
<LI>defecisse videt, sua nunc promissa reposci,<a name=2> </a>
<LI>se signari oculis, ultro implacabilis ardet<a name=3> </a>
<LI>attollitque animos.  Poenorum qualis in arvis<a name=4> </a>
<LI>saucius ille gravi venantum vulnere pectus<a name=5> </a>
<LI>tum demum movet arma leo gaudetque comantis<a name=6> </a>
<LI>excutiens cervice toros fixumque latronis<a name=7> </a>
<LI>inpavidus frangit telum et fremit ore cruento: <a name=8> </a>
<LI>haud secus adcenso gliscit violentia Turno. <a name=9> </a>
<LI>Tum sic adfatur regem atque ita turbidus infit: <a name=10> </a>
<LI>`Nulla mora in Turno; nihil est quod dicta retractent<a name=11> </a>
<LI>ignavi Aeneadae, nec quae pepigere recusent. <a name=12> </a>
<LI>Congredior, fer sacra, pater, et concipe foedus. <a name=13> </a>
<LI>Aut hac Dardanium dextra sub Tartara mittam,<a name=14> </a>
<LI>desertorem Asiae (sedeant spectentque Latini),<a name=15> </a>
<LI>et solus ferro crimen commune refellam,<a name=16> </a>
<LI>aut habeat victos, cedat Lavinia coniunx.'<a name=17> </a>
<LI>    Olli sedato respondit corde Latinus: <a name=18> </a>
<LI>`O praestans animi iuvenis, quantum ipse feroci<a name=19> </a>
<LI>virtute exsuperas, tanto me impensius aequum est<a name=20> </a>
<LI>consulere atque omnis metuentem expendere casus. <a name=21> </a>
<LI>Sunt tibi regna patris Dauni, sunt oppida capta<a name=22> </a>
<LI>multa manu, nec non aurumque animusque Latino est;<a name=23> </a>
<LI>sunt aliae innuptae Latio et Laurentibus arvis,<a name=24> </a>
<LI>nec genus indecores.  Sine me haec haud mollia fatu<a name=25> </a>
<LI>sublatis aperire dolis, simul hoc animo hauri. <a name=26> </a>
<LI>Me natam nulli veterum sociare procorum<a name=27> </a>
<LI>fas erat, idque omnes divique hominesque canebant. <a name=28> </a>
<LI>Victus amore tui, cognato sanguine victus<a name=29> </a>
<LI>coniugis et maestae lacrumis, vincla omnia rupi: <a name=30> </a>
<LI>promissam eripui genero, arma impia sumpsi. <a name=31> </a>
<LI>Ex illo qui me casus, quae, Turne, sequantur<a name=32> </a>
<LI>bella, vides, quantos primus patiare labores. <a name=33> </a>
<LI>Bis magna victi pugna vix urbe tuemur<a name=34> </a>
<LI>spes Italas; recalent nostro Thybrina fluenta<a name=35> </a>
<LI>sanguine adhuc campique ingentes ossibus albent. <a name=36> </a>
<LI>Quo referor totiens?  Quae mentem insania mutat? <a name=37> </a>
<LI>Si Turno exstincto socios sum adscire paratus,<a name=38> </a>
<LI>cur non incolumi potius certamina tollo? <a name=39> </a>
<LI>Quid consanguinei Rutuli, quid cetera dicet<a name=40> </a>
<LI>Italia, ad mortem si te - Fors dicta refutet! - <a name=41> </a>
<LI>prodiderim, natam et conubia nostra petentem? <a name=42> </a>
<LI>Respice res bello varias; miserere parentis<a name=43> </a>
<LI>longaevi, quem nunc maestum patria Ardea longe<a name=44> </a>
<LI>dividit.' Haudquaquam dictis violentia Turni<a name=45> </a>
<LI>flectitur:  exsuperat magis aegrescitque medendo. <a name=46> </a>
<LI>Ut primum fari potuit, sic institit ore: <a name=47> </a>
<LI>'Quam pro me curam geris, hanc precor, optime, pro me<a name=48> </a>
<LI>deponas letumque sinas pro laude pacisci: <a name=49> </a>
<LI>et nos tela, pater, ferrumque haud debile dextra<a name=50> </a>
<LI>spargimus; et nostro sequitur de volnere sanguis. <a name=51> </a>
<LI>longe illi dea mater erit, quae nube fugacem<a name=52> </a>
<LI>feminea tegat et vanis sese occulat umbris.'<a name=53> </a>
<LI>    At regina, nova pugnae conterrita sorte,<a name=54> </a>
<LI>flebat et ardentem generum monitura tenebat: <a name=55> </a>
<LI>`Turne, per has ego te lacrimas, per siquis Amatae<a name=56> </a>
<LI>tangit honos animum (spes tu nunc una, senectae<a name=57> </a>
<LI>tu requies miserae, decus imperiumque Latini<a name=58> </a>
<LI>te penes, in te omnis domus inclinata recumbit). <a name=59> </a>
<LI>unum oro:  desiste manum committere Teucris. <a name=60> </a>
<LI>Qui te cumque manent isto certamine casus,<a name=61> </a>
<LI>et me, Turne, manent:  simul haec invisa relinquam<a name=62> </a>
<LI>lumina nec generum Aenean captiva videbo.'<a name=63> </a>
<LI>Accepit vocem lacrimis Lavinia matris<a name=64> </a>
<LI>flagrantis perfusa genas, quoi plurimus ignem<a name=65> </a>
<LI>subiecit rubor et calefacta per ora cucurrit. <a name=66> </a>
<LI>Indum sanguineo veluti violaverit ostro<a name=67> </a>
<LI>siquis ebur, aut mixta rubent ubi lilia multa<a name=68> </a>
<LI>alba rosa:  talis virgo dabat ore colores. <a name=69> </a>
<LI>Illum turbat amor, figitque in virgine voltus: <a name=70> </a>
<LI>ardet in arma magis paucisque adfatur Amatam. <a name=71> </a>
<LI>`Ne, quaeso, ne me lacrimis neve omine tanto<a name=72> </a>
<LI>prosequere in duri certamina Martis euntem,<a name=73> </a>
<LI>O mater; neque enim Turno mora libera mortis. <a name=74> </a>
<LI>Nuntius haec Idmon Phrygio mea dicta tyranno<a name=75> </a>
<LI>haud placitura refer:  cum primum crastina caelo<a name=76> </a>
<LI>puniceis invecta rotis Aurora rubebit,<a name=77> </a>
<LI>non Teucros agat in Rutulos, Teucrum arma quiescant<a name=78> </a>
<LI>et Rutuli; nostro dirimamus sanguine bellum,<a name=79> </a>
<LI>illo quaeratur coniunx Lavinia campo.'<a name=80> </a>
<LI>    Haec ubi dicta dedit rapidusque in tecta recessit. <a name=81> </a>
<LI>poscit equos gaudetque tuens ante ora frementis,<a name=82> </a>
<LI>Pilumno quos ipsa decus dedit Orithyia,<a name=83> </a>
<LI>qui candore nives anteirent, cursibus auras. <a name=84> </a>
<LI>Circumstant properi aurigae manibusque lacessunt<a name=85> </a>
<LI>pectora plausa cavis et colla comantia pectunt. <a name=86> </a>
<LI>Ipse dehinc auro squalentem alboque orichalco<a name=87> </a>
<LI>circumdat loricam umeris; simul aptat habendo<a name=88> </a>
<LI>ensemque clipeumque et rubrae cornua cristae. <a name=89> </a>
<LI>ensem, quem Dauno ignipotens deus ipse parenti<a name=90> </a>
<LI>fecerat et Stygia candientem tinxerat unda. <a name=91> </a>
<LI>Exin quae mediis ingenti adnixa columnae<a name=92> </a>
<LI>aedibus adstabat, validam vi corripit hastam,<a name=93> </a>
<LI>Actoris Aurunci spolium, quassatque trementem<a name=94> </a>
<LI>vociferans:  `Nunc, O numquam frustrata vocatus<a name=95> </a>
<LI>hasta meos, nunc tempus adest:  te maximus Actor<a name=96> </a>
<LI>te Turni nunc dextra gerit.  Da sternere corpus<a name=97> </a>
<LI>loricamque manu valida lacerare revulsam<a name=98> </a>
<LI>semiviri Phrygis et foedare in pulvere crinis<a name=99> </a>
<LI>vibratos calido ferro murraque madentis.'<a name=100> </a>
<LI>His agitur furiis; totoque ardentis ab ore<a name=101> </a>
<LI>scintillae absistunt, oculis micat acribus ignis: <a name=102> </a>
<LI>mugitus veluti cum prima in proelia taurus<a name=103> </a>
<LI>terrificos ciet atque irasci in cornua temptat,<a name=104> </a>
<LI>arboris obnixus trunco, ventosque lacessit<a name=105> </a>
<LI>ictibus aut sparsa ad pugnam proludit harena. <a name=106> </a>
<LI>    Nec minus interea maternis saevos in armis<a name=107> </a>
<LI>Aeneas acuit Martem et se suscitat ira,<a name=108> </a>
<LI>oblato gaudens componi foedere bellum,<a name=109> </a>
<LI>tum socios maestique metum solatur Iuli,<a name=110> </a>
<LI>fata docens, regique iubet responsa Latino<a name=111> </a>
<LI>certa referre viros et pacis dicere leges. <a name=112> </a>
<LI>    Postera vix summos spargebat lumine montis<a name=113> </a>
<LI>orta dies, cum primum alto se gurgite tollunt<a name=114> </a>
<LI>solis equi lucemque elatis naribus efflant: <a name=115> </a>
<LI>campum ad certamen magnae sub moenibus urbis<a name=116> </a>
<LI>dimensi Rutulique viri Teucrique parabant<a name=117> </a>
<LI>in medioque focos et dis communibus aras<a name=118> </a>
<LI>gramineas.  Alii fontemque ignemque ferebant,<a name=119> </a>
<LI>velati limo et verbena tempora vincti. <a name=120> </a>
<LI>Procedit legio Ausonidum, pilataque plenis<a name=121> </a>
<LI>agmina se fundunt portis.  Hinc Troius omnis<a name=122> </a>
<LI>Tyrrhenusque ruit variis exercitus armis,<a name=123> </a>
<LI>haud secus instructi ferro, quam si aspera Martis<a name=124> </a>
<LI>pugna vocet; nec non mediis in milibus ipsi<a name=125> </a>
<LI>ductores auro volitant ostroque decori,<a name=126> </a>
<LI>et genus Assaraci Mnestheus et fortis Asilas<a name=127> </a>
<LI>et Messapus equum domitor, Neptunia proles. <a name=128> </a>
<LI>Utque dato signo spatia in sua quisque recessit,<a name=129> </a>
<LI>defigunt tellure hastas et scuta reclinant. <a name=130> </a>
<LI>Tum studio effusae matres et volgus inermum<a name=131> </a>
<LI>invalidique senes turris ac tecta domorum<a name=132> </a>
<LI>obsedere, alii portis sublimibus adstant. <a name=133> </a>
<LI>    At Iuno e summo, qui nunc Albanus habetur,<a name=134> </a>
<LI>tum neque nomen erat nec honos aut gloria monti,<a name=135> </a>
<LI>prospiciens tumulo campum aspectabat et ambas<a name=136> </a>
<LI>Laurentum Troumque acies urbemque Latini. <a name=137> </a>
<LI>Extemplo Turni sic est adfata sororem<a name=138> </a>
<LI>diva deam, stagnis quae fluminibusque sonoris<a name=139> </a>
<LI>praesidet (hunc illi rex aetheris altus honorem<a name=140> </a>
<LI>Iuppiter erepta pro virginitate sacravit): <a name=141> </a>
<LI>`Nympha, decus fluviorum, animo gratissima nostro,<a name=142> </a>
<LI>scis ut te cunctis unam, quaecumque Latinae<a name=143> </a>
<LI>magnanimi Iovis ingratum ascendere cubile,<a name=144> </a>
<LI>praetulerim caelique lubens in parte locarim: <a name=145> </a>
<LI>disce tuum, ne me incuses, Iuturna, dolorem. <a name=146> </a>
<LI>Qua visa est Fortuna pati Parcaeque sinebant<a name=147> </a>
<LI>cedere res Latio, Turnum et tua moenia texi: <a name=148> </a>
<LI>nunc iuvenem imparibus video concurrere fatis,<a name=149> </a>
<LI>Parcarumque dies et vis inimica propinquat. <a name=150> </a>
<LI>Non pugnam aspicere hanc oculis, non foedera possum. <a name=151> </a>
<LI>Tu pro germano siquid praesentius audes,<a name=152> </a>
<LI>perge:  decet.  Forsan miseros meliora sequentur.'<a name=153> </a>
<LI>Vix ea, cum lacrimas oculis Iuturna profudit<a name=154> </a>
<LI>terque quaterque manu pectus percussit honestum. <a name=155> </a>
<LI>`Non lacrumis hoc tempus,' ait Saturnia Iuno: <a name=156> </a>
<LI>`Adcetera et fratrem, siquis modus, eripe morti,<a name=157> </a>
<LI>aut tu bella cie conceptumque excute foedus: <a name=158> </a>
<LI>auctor ego audendi.' Sic exhortata reliquit<a name=159> </a>
<LI>incertam et tristi turbatam volnere mentis. <a name=160> </a>
<LI>    Interea reges, ingenti mole Latinus<a name=161> </a>
<LI>quadriiugo vehitur curru, cui tempora circum<a name=162> </a>
<LI>aurati bis sex radii fulgentia cingunt,<a name=163> </a>
<LI>Solis avi specimen; bigis it Turnus in albis,<a name=164> </a>
<LI>bina manu lato crispans hastilia ferro;<a name=165> </a>
<LI>hinc pater Aeneas, Romanae stirpis origo,<a name=166> </a>
<LI>sidereo flagrans clipeo et caelestibus armis,<a name=167> </a>
<LI>et iuxta Ascanius, magnae spes altera Romae,<a name=168> </a>
<LI>procedunt castris, puraque in veste sacerdos<a name=169> </a>
<LI>saetigeri fetum suis intonsamque bidentem<a name=170> </a>
<LI>adtulit admovitque pecus flagrantibus aris. <a name=171> </a>
<LI>Illi ad surgentem conversi lumina solem<a name=172> </a>
<LI>dant fruges manibus salsas et tempora ferro<a name=173> </a>
<LI>summa notant pecudum paterisque altaria libant. <a name=174> </a>
<LI>Tum pius Aeneas stricto sic ense precatur: <a name=175> </a>
<LI>`Esto nunc Sol testis et haec mihi Terra voeanti,<a name=176> </a>
<LI>quam propter tantos potui perferre labores,<a name=177> </a>
<LI>et pater omnipotens et tu Saturnia coniunx,<a name=178> </a>
<LI>iam melior, iam, diva, precor, tuque inclute Mavors,<a name=179> </a>
<LI>cuncta tuo qui bella, pater, sub numine torques;<a name=180> </a>
<LI>fontisque fluviosque voco, quaeque aetheris alti<a name=181> </a>
<LI>religio et quae caeruleo sunt numina ponto: <a name=182> </a>
<LI>cesserit Ausonio si fors victoria Turno,<a name=183> </a>
<LI>convenit Evandri victos discedere ad urbem,<a name=184> </a>
<LI>cedet Iulus agris, nec post arma ulla rebelles<a name=185> </a>
<LI>Aeneadae referent ferrove haec regna lacessent,<a name=186> </a>
<LI>sin nostrum adnuerit nobis Victoria Martem<a name=187> </a>
<LI>(ut potius reor et potius di numine firment),<a name=188> </a>
<LI>non ego nec Teucris Italos parere iubebo<a name=189> </a>
<LI>nec mihi regna peto:  paribus se legibus ambae<a name=190> </a>
<LI>invictae gentes aeterna in foedera mittant. <a name=191> </a>
<LI>Sacra deosque dabo; socer arma Latinus habeto,<a name=192> </a>
<LI>imperium sollemne socer; mihi moenia Teucri<a name=193> </a>
<LI>constituent, urbique dabit Lavinia nomen.'<a name=194> </a>
<LI>Sic prior Aeneas; sequitur sic deinde Latinus<a name=195> </a>
<LI>suspiciens caelum tenditque ad sidera dextram: <a name=196> </a>
<LI>`Haec eadem, Aenea, terram mare sidera iuro<a name=197> </a>
<LI>Latonaeque genus duplex Ianumque bifrontem<a name=198> </a>
<LI>vimque deum infernam et duri sacraria Ditis;<a name=199> </a>
<LI>audiat haec genitor, qui foedera fulmine sancit. <a name=200> </a>
<LI>Tango aras, medios ignis et numina testor: <a name=201> </a>
<LI>nulla dies pacem hanc Italis nec foedera rumpet,<a name=202> </a>
<LI>quo res cumque cadent; nec me vis ulla volentem<a name=203> </a>
<LI>avertet, non, si tellurem effundat in undas<a name=204> </a>
<LI>diluvio miscens caelumque in Tartara solvat;<a name=205> </a>
<LI>ut sceptrum hoc' (dextra sceptrum nam forte gerebat<a name=206> </a>
<LI>`numquam fronde levi fundet virgulta nec umbras,<a name=207> </a>
<LI>cum semel in silvis imo de stirpe recisum<a name=208> </a>
<LI>matre caret posuitque comas et bracchia ferro,<a name=209> </a>
<LI>olim arbos, nunc artificis manus aere decoro<a name=210> </a>
<LI>inclusit patribusque dedit gesture Latinis.'<a name=211> </a>
<LI>Talibus inter se firmabant foedera dictis<a name=212> </a>
<LI>conspectu in medio procerum.  Tum rite sacratas<a name=213> </a>
<LI>in flammam iugulant pecudes et viscera vivis<a name=214> </a>
<LI>eripiunt cumulantque oneratis lancibus aras. <a name=215> </a>
<LI>    At vero Rutulis inpar ea pugna videri<a name=216> </a>
<LI>iamdudum et vario misceri pectora motu;<a name=217> </a>
<LI>tum magis, ut propius cernunt non viribus aequis. <a name=218> </a>
<LI>Adiuvat incessu tacito progressus et aram<a name=219> </a>
<LI>suppliciter venerans demisso lumine Turnus<a name=220> </a>
<LI>tabentesque genae et iuvenali in corpore pallor. <a name=221> </a>
<LI>Quem simul ac Iuturna soror crebrescere vidit<a name=222> </a>
<LI>sermonem et volgi variare labantia corda,<a name=223> </a>
<LI>in medias acies, formam adsimulata Camerti,<a name=224> </a>
<LI>cui genus a proavis ingens clarumque paternae<a name=225> </a>
<LI>nomen erat virtutis, et ipse acerrimus armis,<a name=226> </a>
<LI>in medias dat sese acies haud nescia rerum<a name=227> </a>
<LI>rumoresque serit varios ac talia fatur: <a name=228> </a>
<LI>`Non pudet, O Rutuli, pro cunctis talibus unam<a name=229> </a>
<LI>obiectare animam?  Numerone an viribus aequi<a name=230> </a>
<LI>non sumus?  En omnes et Troes et Arcades hi sunt<a name=231> </a>
<LI>fatalesque manus, infensa Etruria Turno: <a name=232> </a>
<LI>vix hostem, alterni si congrediamur, habemus. <a name=233> </a>
<LI>Ille quidem ad superos, quorum se devovet aris,<a name=234> </a>
<LI>succedet fama vivusque per ora feretur: <a name=235> </a>
<LI>nos patria amissa dominis parere superbis<a name=236> </a>
<LI>cogemur, qui nunc lenti consedimus arvis.'<a name=237> </a>
<LI>Talibus incensa est iuvenum sententia dictis<a name=238> </a>
<LI>iam magis atque magis, serpitque per agmina murmur;<a name=239> </a>
<LI>ipsi Laurentes mutati ipsique Latini. <a name=240> </a>
<LI>Qui sibi iam requiem pugnae rebusque salutem<a name=241> </a>
<LI>sperabant, nunc arma volunt foedusque precantur<a name=242> </a>
<LI>infectum et Turni sortem miserantur iniquam. <a name=243> </a>
<LI>His aliud maius Iuturna adiungit et alto<a name=244> </a>
<LI>dat signum caelo, quo non praesentius ullum<a name=245> </a>
<LI>turbavit mentes Italas monstroque fefellit. <a name=246> </a>
<LI>Namque volans rubra fulvus Iovis ales in aethra<a name=247> </a>
<LI>litoreas agitabat aves turbamque sonantem<a name=248> </a>
<LI>agminis aligeri, subito cum lapsus ad undas<a name=249> </a>
<LI>cycnum excellentem pedibus rapit improbus uncis. <a name=250> </a>
<LI>Adrexere animos Itali, cunctaeque volucres<a name=251> </a>
<LI>convertunt clamore fugam, mirabile visu,<a name=252> </a>
<LI>aetheraque obscurant pennis hostemque per auras<a name=253> </a>
<LI>facta nube premunt, donec vi victus et ipso<a name=254> </a>
<LI>pondere defecit, praedamque ex unguibus ales<a name=255> </a>
<LI>proiecit fluvio penitusque in nubila fugit. <a name=256> </a>
<LI>Tum vero augurium Rutuli clamore salutant<a name=257> </a>
<LI>expediuntque manus; primusque Tolumnius augur<a name=258> </a>
<LI>`Hoc erat, hoc, votis,' inquit, `quod saepe petivi. <a name=259> </a>
<LI>Adcipio adgnoscoque deos; me, me duce ferrum<a name=260> </a>
<LI>corripite, O miseri, quos improbus advena bello<a name=261> </a>
<LI>territat invalidas ut aves et litora vestra<a name=262> </a>
<LI>vi populat:  petet ille fugam penitusque profundo<a name=263> </a>
<LI>vela dabit.  Vos unanimi densete catervas<a name=264> </a>
<LI>et regem vobis pugna defendite raptum.'<a name=265> </a>
<LI>Dixit et adversos telum contorsit in hostis<a name=266> </a>
<LI>procurrens:  sonitum dat stridula cornus et auras<a name=267> </a>
<LI>certa secat.  Simul hoc, simul ingens clamor et omnes<a name=268> </a>
<LI>turbati cunei calefactaque corda tumultu. <a name=269> </a>
<LI>Hasta volans, ut forte novem pulcherrima fratrum<a name=270> </a>
<LI>corpora constiterant contra, quos fida crearat<a name=271> </a>
<LI>una tot Arcadio coniunx Tyrrhena Gylippo,<a name=272> </a>
<LI>horum unum ad medium, teritur qua sutilis alvo<a name=273> </a>
<LI>balteus et laterum iuncturas fibula mordet<a name=274> </a>
<LI>egregium forma iuvenem et fulgentibus armis<a name=275> </a>
<LI>transadigit costas fulvaque effundit harena. <a name=276> </a>
<LI>At fratres, animosa phalanx accensaque luctu,<a name=277> </a>
<LI>pars, gladios stringunt manibus, pars missile ferrum<a name=278> </a>
<LI>corripiunt caecique ruunt.  Quos agmina contra<a name=279> </a>
<LI>procurrunt Laurentum, hinc densi rursus inundant<a name=280> </a>
<LI>Troes Agyllinique et pictis Arcades armis: <a name=281> </a>
<LI>sic omnis amor unus habet decernere ferro. <a name=282> </a>
<LI>Diripuere aras, it toto turbida caelo<a name=283> </a>
<LI>tempestas telorum ac ferreus ingruit imber,<a name=284> </a>
<LI>craterasque focosque ferunt.  Fugit ipse Latinus<a name=285> </a>
<LI>pulsatos referens infecto foedere divos. <a name=286> </a>
<LI>Infrenant alii currus aut corpora saltu<a name=287> </a>
<LI>subiciunt in equos et strictis ensibus adsunt. <a name=288> </a>
<LI>Messapus regem regisque insigne gerentem,<a name=289> </a>
<LI>Tyrrhenum Aulesten, avidus confundere foedus,<a name=290> </a>
<LI>adverso proterret equo:  ruit ille recedens<a name=291> </a>
<LI>et miser oppositis a tergo involvitur aris<a name=292> </a>
<LI>in caput inque umeros.  At fervidus advolat hasta<a name=293> </a>
<LI>Messapus teloque orantem multa trabali<a name=294> </a>
<LI>desuper altus equo graviter ferit atque ita fatur: <a name=295> </a>
<LI>`Hoc habet, haec melior magnis data victima divis.'<a name=296> </a>
<LI>Concurrunt Itali spoliantque calentia membra. <a name=297> </a>
<LI>Obvius ambustum torrem Corynaeus ab ara<a name=298> </a>
<LI>corripit et venienti Ebuso plagamque ferenti<a name=299> </a>
<LI>occupat os flammis:  olli ingens barba reluxit<a name=300> </a>
<LI>nidoremque ambusta dedit.  Super ipse secutus<a name=301> </a>
<LI>caesariem laeva turbati corripit hostis<a name=302> </a>
<LI>inpressoque genu nitens terrae adplicat ipsum: <a name=303> </a>
<LI>sic rigido latus ense ferit.  Podalirius Alsum<a name=304> </a>
<LI>pastorem primaque acie per tela ruentem,<a name=305> </a>
<LI>ense sequens nudo superimminet:  ille securi<a name=306> </a>
<LI>adversi frontem mediam mentumque reducta<a name=307> </a>
<LI>disicit et sparso late rigat arma cruore. <a name=308> </a>
<LI>Olli dura quies oculos et ferreus urget<a name=309> </a>
<LI>somnus, in aeternam conduntur lumina noctem. <a name=310> </a>
<LI>    At pius Aeneas dextram tendebat inermem<a name=311> </a>
<LI>nudato capite atque suos clamore vocabat: <a name=312> </a>
<LI>`Quo ruitis?  Quaeve ista repens discordia surgit? <a name=313> </a>
<LI>O cohibete iras! Ictum iam foedus et omnes<a name=314> </a>
<LI>compositae leges; mihi ius concurrere soli;<a name=315> </a>
<LI>me sinite atque auferte metus; ego foedera faxo<a name=316> </a>
<LI>firma manu; Turnum debent haec iam mihi sacra.'<a name=317> </a>
<LI>Has inter voces, media inter talia verba<a name=318> </a>
<LI>ecce viro stridens alis adlapsa sagitta est<a name=319> </a>
<LI>incertum qua pulsa manu, quo turbine adacta,<a name=320> </a>
<LI>Quis tantam Rutulis laudem, casusne deusne,<a name=321> </a>
<LI>adtulerit:  pressa est insignis gloria facti. <a name=322> </a>
<LI>nec sese Aeneae iactavit vulnere quisquam. <a name=323> </a>
<LI>Turnus ut Aenean cedentem ex agmine vidit<a name=324> </a>
<LI>turbatosque duces, subita spe fervidus ardet: <a name=325> </a>
<LI>poscit equos atque arma simul saltuque superbus<a name=326> </a>
<LI>emicat in currum et manibus molitur habenas. <a name=327> </a>
<LI>Multa virum volitans dat fortia corpora Leto,<a name=328> </a>
<LI>semineces volvit multos aut agmina curru<a name=329> </a>
<LI>proterit aut raptas fugientibus ingerit hastas. <a name=330> </a>
<LI>Qualis apud gelidi cum flumina concitus Hebri<a name=331> </a>
<LI>sanguineus Mavors clipeo increpat atque furentis<a name=332> </a>
<LI>bella movens immittit equos; illi aequore aperto<a name=333> </a>
<LI>ante Notos Zephyrumque volant; gemit ultima pulsu<a name=334> </a>
<LI>Thraca pedum; circumque atrae Formidinis ora<a name=335> </a>
<LI>Iraeque Insidiaeque, dei comitatus, aguntur: <a name=336> </a>
<LI>talis equos alacer media inter proelia Turnus<a name=337> </a>
<LI>fumantis sudore quatit, miserabile caesis<a name=338> </a>
<LI>hostibus insultans; spargit rapida ungula rores<a name=339> </a>
<LI>sanguineos, mixtaque cruor calcatur harena. <a name=340> </a>
<LI>Iamque neci Sthenelumque dedit Thamyrumque Pholumque,<a name=341> </a>
<LI>hunc congressus et hunc, illum eminus; eminus ambo<a name=342> </a>
<LI>Imbrasidas, Glaucum atque Laden, quos Imbrasus ipse<a name=343> </a>
<LI>nutrierat Lycia paribusque ornaverat armis,<a name=344> </a>
<LI>vel conferre manum vel equo praevertere ventos. <a name=345> </a>
<LI>Parte alia media Eumedes in proelia fertur,<a name=346> </a>
<LI>antiqui proles bello praeclara Dolonis,<a name=347> </a>
<LI>nomine avum referens, animo manibusque parentem,<a name=348> </a>
<LI>qui quondam, castra ut Danaum speculator adiret,<a name=349> </a>
<LI>ausus Pelidae pretium sibi poscere currus;<a name=350> </a>
<LI>illum Tydides alio pro talibus ausis<a name=351> </a>
<LI>adfecit pretio, nec equis adspirat Achillis. <a name=352> </a>
<LI>Hunc procul ut campo Turnus prospexit aperto,<a name=353> </a>
<LI>ante levi iaculo longum per inane secutus<a name=354> </a>
<LI>sistit equos biiugis et curru desilit atque<a name=355> </a>
<LI>semianimi lapsoque supervenit et pede collo<a name=356> </a>
<LI>impresso dextrae mucronem extorquet et alto<a name=357> </a>
<LI>fulgentem tinguit iugulo atque haec insuper addit: <a name=358> </a>
<LI>`En agros et quam bello, Troiane, petisti,<a name=359> </a>
<LI>Hesperiam metire iacens:  haec praemia qui me<a name=360> </a>
<LI>ferro ausi temptare ferunt, sic moenia condunt.'<a name=361> </a>
<LI>Huic comitem Asbyten coniecta cuspide mittit. <a name=362> </a>
<LI>Chloreaque Sybarimque Daretaque Thersilochumque<a name=363> </a>
<LI>et sternacis equi lapsum cervice Thymoeten. <a name=364> </a>
<LI>Ac velut Edoni Boreae cum spiritus alto<a name=365> </a>
<LI>insonat Aegaeo sequiturque ad litora fluctus,<a name=366> </a>
<LI>qua venti incubuere, fugam dant nubila caelo: <a name=367> </a>
<LI>sic Turno, quacumque viam secat, agmina cedunt<a name=368> </a>
<LI>conversaeque ruunt acies; fert impetus ipsum,<a name=369> </a>
<LI>et cristam adverso curru quatit aura volantem. <a name=370> </a>
<LI>Non tulit instantem Phegeus animisque frementem: <a name=371> </a>
<LI>obiecit sese ad currum et spumantia frenis<a name=372> </a>
<LI>ora citatorum dextra detorsit equorum. <a name=373> </a>
<LI>Dum trahitur pendetque iugis, hunc lata retectum<a name=374> </a>
<LI>lancea consequitur rumpitque infixa bilicem<a name=375> </a>
<LI>loricam et summum degustat volnere corpus. <a name=376> </a>
<LI>Ille tamen clipeo obiecto conversus in hostem<a name=377> </a>
<LI>ibat et auxilium ducto mucrone petebat: <a name=378> </a>
<LI>cum rota praecipitem et procursu concitus axis<a name=379> </a>
<LI>impulit effunditque solo, Turnusque secutus<a name=380> </a>
<LI>imam inter galeam summi thoracis et oras<a name=381> </a>
<LI>abstulit ense caput truncumque reliquit harenae. <a name=382> </a>
<LI>    Atque ea dum campis victor dat funera Turnus,<a name=383> </a>
<LI>interea Aenean Mnestheus et fidus Achates<a name=384> </a>
<LI>Ascaniusque comes castris statuere cruentum,<a name=385> </a>
<LI>alternos longa nitentem cuspide gressus. <a name=386> </a>
<LI>Saevit et infracta luctatur arundine telum<a name=387> </a>
<LI>eripere auxilioque viam, quae proxima, poscit<a name=388> </a>
<LI>ense secent lato vulnus telique latebram<a name=389> </a>
<LI>rescindant penitus seseque in bella remittant. <a name=390> </a>
<LI>Iamque aderat Phoebo ante alios dilectus Iapyx<a name=391> </a>
<LI>Iasides, acri quondam cui captus amore<a name=392> </a>
<LI>ipse suas artes, sua munera, laetus Apollo<a name=393> </a>
<LI>augurium citharamque dabat celerisque sagittas. <a name=394> </a>
<LI>Ille ut depositi proferret fata parentis,<a name=395> </a>
<LI>scire potestates herbarum usumque medendi<a name=396> </a>
<LI>maluit et mutas agitare inglorius artes. <a name=397> </a>
<LI>Stabat acerba fremens, ingentem nixus in hastam<a name=398> </a>
<LI>Aeneas magno iuvenum et maerentis Iuli<a name=399> </a>
<LI>concursu, lacrimis immobilis.  Ille retorto<a name=400> </a>
<LI>Paeonium in morem senior succinctus amictu<a name=401> </a>
<LI>multa manu medica Phoebique potentibus herbis<a name=402> </a>
<LI>nequiquam trepidat, nequiquam spicula dextra<a name=403> </a>
<LI>sollicitat prensatque tenaci forcipe ferrum. <a name=404> </a>
<LI>Nulla viam Fortuna regit, nihil auctor Apollo<a name=405> </a>
<LI>subvenit; et saevus campis magis ac magis horror<a name=406> </a>
<LI>crebrescit propiusque malum est.  Iam pulvere caelum<a name=407> </a>
<LI>stare vident:  subeunt equites, et spicula castris<a name=408> </a>
<LI>densa cadunt mediis.  It tristis ad aethera clamor<a name=409> </a>
<LI>bellantum iuvenum et duro sub Marte cadentum. <a name=410> </a>
<LI>Hic Venus, indigno nati concussa dolore,<a name=411> </a>
<LI>dictamnum genetrix Cretaea carpit ab Ida,<a name=412> </a>
<LI>puberibus caulem foliis et flore comantem<a name=413> </a>
<LI>purpureo; non illa feris incognita capris<a name=414> </a>
<LI>gramina, cum tergo volucres haesere sagittae: <a name=415> </a>
<LI>hoc Venus, obscuro faciem circumdata nimbo,<a name=416> </a>
<LI>detulit; hoc fusum labris splendentibus amnem<a name=417> </a>
<LI>inficit occulte medicans spargitque salubris<a name=418> </a>
<LI>ambrosiae sucos et odoriferam panaceam. <a name=419> </a>
<LI>Fovit ea volnus lympha longaevus Iapyx<a name=420> </a>
<LI>ignorans, subitoque omnis de corpore fugit<a name=421> </a>
<LI>quippe dolor, omnis stetit imo volnere sanguis;<a name=422> </a>
<LI>iamque secuta manum nullo cogente sagitta<a name=423> </a>
<LI>excidit, atque novae rediere in pristina vires. <a name=424> </a>
<LI>`Arma citi properate viro! Quid statis?' Iapyx<a name=425> </a>
<LI>conclamat primusque animos adcendit in hostem. <a name=426> </a>
<LI>`Non haec humanis opibus, non arte magistra<a name=427> </a>
<LI>proveniunt neque te, Aenea, mea dextera servat: <a name=428> </a>
<LI>maior agit deus atque opera ad maiora remittit.'<a name=429> </a>
<LI>Ille avidus pugnae suras incluserat auro<a name=430> </a>
<LI>hinc atque hinc oditque moras hastamque coruscat. <a name=431> </a>
<LI>Postquam habilis lateri clipeus loricaque tergo est,<a name=432> </a>
<LI>Ascanium fusis circum complectitur armis<a name=433> </a>
<LI>summaque per galeam delibans oscula fatur: <a name=434> </a>
<LI>`Disce, puer, virtutem ex me verumque laborem,<a name=435> </a>
<LI>fortunam ex aliis.  Nunc te mea dextera bello<a name=436> </a>
<LI>defensum dabit et magna inter praemia ducet. <a name=437> </a>
<LI>Tu facito, mox cum matura adoleverit aetas,<a name=438> </a>
<LI>sis memor, et te animo repetentem exempla tuorum<a name=439> </a>
<LI>et pater Aeneas et avunculus excitet Hector.'<a name=440> </a>
<LI>    Haec ubi dicta dedit, portis sese extulit ingens,<a name=441> </a>
<LI>telum immane manu quatiens; simul agmine denso<a name=442> </a>
<LI>Antheusque Mnestheusque ruunt omnisque relictis<a name=443> </a>
<LI>turba fluit castris:  tum caeco pulvere campus<a name=444> </a>
<LI>miscetur pulsuque pedum tremit excita tellus. <a name=445> </a>
<LI>Vidit ab adverso venientis aggere Turnus,<a name=446> </a>
<LI>videre Ausonii, gelidusque per ima cucurrit<a name=447> </a>
<LI>ossa tremor:  prima ante omnis Iuturna Latinos<a name=448> </a>
<LI>audiit adgnovitque sonum et tremefacta refugit. <a name=449> </a>
<LI>Ille volat campoque atrum rapit agmen aperto. <a name=450> </a>
<LI>Qualis ubi ad terras abrupto sidere nimbus<a name=451> </a>
<LI>it mare per medium; miseris heu praescia longe<a name=452> </a>
<LI>horrescunt corda agricolis, dabit ille ruinas<a name=453> </a>
<LI>arboribus stragemque satis, ruet omnia late;<a name=454> </a>
<LI>ante volant sonitumque ferunt ad litora venti: <a name=455> </a>
<LI>talis in adversos ductor Rhoeteius hostis<a name=456> </a>
<LI>agmen agit, densi cuneis se quisque coactis<a name=457> </a>
<LI>adglomerant.  Ferit ense gravem Thymbraeus Osirim,<a name=458> </a>
<LI>Archetium Mnestheus, Epulonem obtruncat Achates<a name=459> </a>
<LI>Ufentemque Gyas; cadit ipse Tolumnius augur,<a name=460> </a>
<LI>primus in adversos telum qui torserat hostis. <a name=461> </a>
<LI>Tollitur in caelum clamor, versique vicissim<a name=462> </a>
<LI>pulverulenta fuga Rutuli dant terga per agros. <a name=463> </a>
<LI>Ipse neque aversos dignatur sternere Morti<a name=464> </a>
<LI>nec pede congressos aequo nec tela ferentis<a name=465> </a>
<LI>insequitur:  solum densa in caligine Turnum<a name=466> </a>
<LI>vestigat lustrans, solum in certamina poscit. <a name=467> </a>
<LI>Hoc concussa metu mentem Iuturna virago<a name=468> </a>
<LI>aurigam Turni media inter lora Metiscum<a name=469> </a>
<LI>excutit et longe lapsum temone relinquit: <a name=470> </a>
<LI>ipsa subit manibusque undantis flectit habenas,<a name=471> </a>
<LI>cuncta gerens, vocemque et corpus et arma Metisci. <a name=472> </a>
<LI>Nigra velut magnas domini cum divitis aedes<a name=473> </a>
<LI>pervolat et pennis alta atria lustrat hirundo,<a name=474> </a>
<LI>pabula parva legens nidisque loquacibus escas,<a name=475> </a>
<LI>et nunc porticibus vacuis, nunc umida circum<a name=476> </a>
<LI>stagna sonat:  similis medios Iuturna per hostis<a name=477> </a>
<LI>fertur equis rapidoque volans obit omnia curru<a name=478> </a>
<LI>iamque hic germanum iamque hic ostentat ovantem<a name=479> </a>
<LI>nec conferre manum patitur, volat avia longe. <a name=480> </a>
<LI>Haud minus Aeneas tortos legit obvius orbes<a name=481> </a>
<LI>vestigatque virum et disiecta per agmina magna<a name=482> </a>
<LI>voce vocat.  Quotiens oculos coniecit in hostem<a name=483> </a>
<LI>alipedumque fugam cursu temptavit equorum,<a name=484> </a>
<LI>aversos totiens currus Iuturna retorsit. <a name=485> </a>
<LI>Heu quid agat?  Vario nequiquam fluctuat aestu,<a name=486> </a>
<LI>diversaeque vocant animum in contraria curae. <a name=487> </a>
<LI>Huic Messapus, uti laeva duo forte gerebat<a name=488> </a>
<LI>lenta levis cursu praefixa hastilia ferro,<a name=489> </a>
<LI>horum unum certo contorquens dirigit ictu. <a name=490> </a>
<LI>Substitit Aeneas et se collegit in arma,<a name=491> </a>
<LI>poplite subsidens; apicem tamen incita summum<a name=492> </a>
<LI>hasta tulit summasque excussit vertice cristas. <a name=493> </a>
<LI>Tum vero adsurgunt irae; insidiisque subactus,<a name=494> </a>
<LI>diversos ubi sensit equos currumque referri,<a name=495> </a>
<LI>multa Iovem et laesi testatus foederis aras<a name=496> </a>
<LI>iam tandem invadit medios et Marte secundo<a name=497> </a>
<LI>terribilis saevam nullo discrimine caedem<a name=498> </a>
<LI>suscitat irarumque omnis effundit habenas. <a name=499> </a>
<LI>    Quis mihi nunc tot acerba deus, quis carmine caedes<a name=500> </a>
<LI>diversas obitumque ducum, quos aequore toto<a name=501> </a>
<LI>inque vicem nunc Turnus agit, nunc Troius heros,<a name=502> </a>
<LI>expediat?  Tanton placuit concurrere motu. <a name=503> </a>
<LI>Iuppiter, aeterna gentis in pace futuras? <a name=504> </a>
<LI>Aeneas Rutulum Sucronem, ea prima ruentis<a name=505> </a>
<LI>pugna loco statuit Teucros, haud multa morantem<a name=506> </a>
<LI>excipit in latus et, qua fata celerrima, crudum<a name=507> </a>
<LI>transadigit costas et cratis pectoris ensem. <a name=508> </a>
<LI>Turnus equo deiectum Amycum fratremque Dioren,<a name=509> </a>
<LI>congressus pedes, hunc venientem cuspide longa,<a name=510> </a>
<LI>hunc mucrone ferit curruque abscisa duorum<a name=511> </a>
<LI>suspendit capita et rorantia sanguine portat. <a name=512> </a>
<LI>Ille Talon Tanaimque neci fortemque Cethegum,<a name=513> </a>
<LI>tris uno congressu, et maestum mittit Oniten,<a name=514> </a>
<LI>nomen Echionium matrisque genus Peridiae,<a name=515> </a>
<LI>hic fratres Lycia missos et Apollinis agris<a name=516> </a>
<LI>et iuvenem exosum nequiquam bella Menoeten,<a name=517> </a>
<LI>Arcada, piscosae cui circum flumina Lernae<a name=518> </a>
<LI>ars fuerat pauperque domus nec nota potentum<a name=519> </a>
<LI>munera conductaque pater tellure serebat. <a name=520> </a>
<LI>Ac velut immissi diversis partibus ignes<a name=521> </a>
<LI>arentem in silvam et virgulta sonantia lauro,<a name=522> </a>
<LI>aut ubi decursu rapido de montibus altis<a name=523> </a>
<LI>dant sonitum spumosi amnes et in aequora currunt<a name=524> </a>
<LI>quisque suum populatus iter:  non segnius ambo<a name=525> </a>
<LI>Aeneas Turnusque ruunt per proelia; nunc nunc<a name=526> </a>
<LI>fluctuat ira intus, rumpuntur nescia vinci<a name=527> </a>
<LI>pectora, nunc totis in Volnera viribus itur. <a name=528> </a>
<LI>Murranum hic, atavos et avorum antiqua sonantem<a name=529> </a>
<LI>nomina per regesque actum genus omne Latinos,<a name=530> </a>
<LI>praecipitem scopulo atque ingentis turbine saxi<a name=531> </a>
<LI>excutit effunditque solo:  hunc lora et iuga subter<a name=532> </a>
<LI>provolvere rotae, crebro super ungula pulsu<a name=533> </a>
<LI>incita nec domini memorum proculcat equorum. <a name=534> </a>
<LI>Ille ruenti Hyllo animisque immane frementi<a name=535> </a>
<LI>occurrit telumque aurata ad tempora torquet: <a name=536> </a>
<LI>olli per galeam fixo stetit hasta cerebro. <a name=537> </a>
<LI>Dextera nec tua te, Graium fortissime Cretheu<a name=538> </a>
<LI>eripuit Turno.  Nec di texere Cupencum<a name=539> </a>
<LI>Aenea veniente sui:  dedit obvia ferro<a name=540> </a>
<LI>pectora, nec misero clipei mora profuit aerei. <a name=541> </a>
<LI>Te quoque Laurentes viderunt, Aeole, campi<a name=542> </a>
<LI>oppetere et late terram consternere tergo<a name=543> </a>
<LI>Occidis, Argivae quem non potuere phalanges<a name=544> </a>
<LI>sternere nec Priami regnorum eversor Achilles;<a name=545> </a>
<LI>hic tibi mortis erant metae:  domus alta sub Ida,<a name=546> </a>
<LI>Lyrnesi domus alta, solo Laurente sepulchrum. <a name=547> </a>
<LI>Totae adeo conversae acies, omnesque Latini,<a name=548> </a>
<LI>omnes Dardanidae, Mnestheus acerque Serestus<a name=549> </a>
<LI>et Messapus equum domitor et fortis Asilas<a name=550> </a>
<LI>Tuscorumque phalanx Evandrique Arcades alae,<a name=551> </a>
<LI>pro se quisque viri summa nituntur opum vi: <a name=552> </a>
<LI>nec mora nec requies, vasto certamine tendunt. <a name=553> </a>
<LI>    Hic mentem Aeneae genetrix pulcherrima misit,<a name=554> </a>
<LI>iret ut ad muros urbique adverteret agmen<a name=555> </a>
<LI>ocius et subita turbaret clade Latinos. <a name=556> </a>
<LI>Ille ut vestigans diversa per agmina Turnum<a name=557> </a>
<LI>huc atque huc acies circumtulit, aspicit urbem<a name=558> </a>
<LI>immunem tanti belli atque impune quietam. <a name=559> </a>
<LI>Continuo pugnae adcendit maioris imago: <a name=560> </a>
<LI>Mnesthea Sergestumque vocat fortemque Serestum<a name=561> </a>
<LI>ductores tumulumque capit, quo cetera Teucrum<a name=562> </a>
<LI>concurrit legio nec scuta aut spicula densi<a name=563> </a>
<LI>deponunt.  Celso medius stans aggere fatur: <a name=564> </a>
<LI>`Nequa meis esto dictis mora; Iuppiter hac stat,<a name=565> </a>
<LI>neu quis ob inceptum subitum mihi segnior ito. <a name=566> </a>
<LI>Urbem hodie, causam belli, regna ipsa Latini,<a name=567> </a>
<LI>ni frenum accipere et victi parere fatentur,<a name=568> </a>
<LI>eruam et aequa solo fumantia culmina ponam. <a name=569> </a>
<LI>Scilicet exspectem, libeat dum proelia Turno<a name=570> </a>
<LI>nostra pati rursusque velit concurrere victus? <a name=571> </a>
<LI>Hoc caput, O cives, haec belli summa nefandi: <a name=572> </a>
<LI>ferte faces propere foedusque reposcite flammis.'<a name=573> </a>
<LI>Dixerat, atque animis pariter certantibus omnes<a name=574> </a>
<LI>dant cuneum densaque ad muros mole feruntur. <a name=575> </a>
<LI>Scalae improviso subitusque apparuit ignis. <a name=576> </a>
<LI>Discurrunt alii ad portas primosque trucidant,<a name=577> </a>
<LI>ferrum alii torquent et obumbrant aethera telis. <a name=578> </a>
<LI>Ipse inter primos dextram sub moenia tendit<a name=579> </a>
<LI>Aeneas magnaque incusat voce Latinum<a name=580> </a>
<LI>testaturque deos, iterum se ad proelia cogi,<a name=581> </a>
<LI>bis iam Italos hostis, haec altera foedera rumpi. <a name=582> </a>
<LI>Exoritur trepidos inter discordia civis: <a name=583> </a>
<LI>urbem alii reserare iubent et pandere portas<a name=584> </a>
<LI>Dardanidis ipsumque trahunt in moenia regem,<a name=585> </a>
<LI>arma ferunt alii et pergunt defendere muros. <a name=586> </a>
<LI>Inclusas ut cum latebroso in pumice pastor<a name=587> </a>
<LI>vestigavit apes fumoque implevit amaro: <a name=588> </a>
<LI>illae intus trepidae rerum per cerea castra<a name=589> </a>
<LI>discurrunt magnisque acuunt stridoribus iras;<a name=590> </a>
<LI>volvitur ater odor tectis, tum murmure caeco<a name=591> </a>
<LI>intus saxa sonant, vacuas it fumus ad auras. <a name=592> </a>
<LI>    Accidit haec fessis etiam fortuna Latinis,<a name=593> </a>
<LI>quae totam luctu concussit funditus urbem. <a name=594> </a>
<LI>Regina ut tectis venientem prospicit hostem,<a name=595> </a>
<LI>incessi muros, ignis ad tecta volare,<a name=596> </a>
<LI>nusquam acies contra Rutulas, nulla agmina Turni: <a name=597> </a>
<LI>infelix pugnae iuvenem in certamine credit<a name=598> </a>
<LI>exstinctum et, subito mentem turbata dolore,<a name=599> </a>
<LI>se causam clamat crimenque caputque malorum,<a name=600> </a>
<LI>multaque per maestum demens effata furorem<a name=601> </a>
<LI>purpureos moritura manu discindit amictus<a name=602> </a>
<LI>et nodum informis leti trabe nectit ab alta. <a name=603> </a>
<LI>Quam cladem miserae postquam accepere Latinae,<a name=604> </a>
<LI>filia prima manu flavos Lavinia crinis<a name=605> </a>
<LI>et roseas laniata genas, tum cetera circum<a name=606> </a>
<LI>turba furit:  resonant late plangoribus aedes. <a name=607> </a>
<LI>Hinc totam infelix volgatur fama per urbem. <a name=608> </a>
<LI>Demittunt mentes; it scissa veste Latinus,<a name=609> </a>
<LI>coniugis attonitus fatis urbisque ruina,<a name=610> </a>
<LI>canitiem immundo perfusam pulvere turpans. <a name=611> </a>
<LI>[Multaque se incusat, qui non acceperit ante<a name=612> </a>
<LI>Dardanium Aenean generumque adsciverit ultro.]<a name=613> </a>
<LI>    Interea extremo bellator in aequore Turnus<a name=614> </a>
<LI>palantis sequitur paucos iam segnior atque<a name=615> </a>
<LI>iam minus atque minus successu laetus equorum<a name=616> </a>
<LI>attulit hunc illi caecis terroribus aura<a name=617> </a>
<LI>commixtum clamorem adrectasque impulit aures<a name=618> </a>
<LI>confusae sonus urbis et inlaetabile murmur. <a name=619> </a>
<LI>`Ei mihi! Quid tanto turbantur moenia luctu? <a name=620> </a>
<LI>Quisve ruit tantus diversa clamor ab urbe?'<a name=621> </a>
<LI>Sic ait adductisque amens subsistit habenis. <a name=622> </a>
<LI>Atque huic, in faciem soror ut conversa Metisci<a name=623> </a>
<LI>aurigae currumque et equos et lora regebat,<a name=624> </a>
<LI>talibus occurrit dictis:  `Hac, Turne, sequamur<a name=625> </a>
<LI>Troiugenas, qua prima viam victoria pandit;<a name=626> </a>
<LI>sunt alii, qui tecta manu defendere possint. <a name=627> </a>
<LI>Ingruit Aeneas Italis et proelia miscet: <a name=628> </a>
<LI>et nos saeva manu mittamus funera Teucris. <a name=629> </a>
<LI>Nec numero inferior pugnae nec honore recedes.'<a name=630> </a>
<LI>Turnus ad haec: <a name=631> </a>
<LI>`O soror, et dudum adgnovi, cum prima per artem<a name=632> </a>
<LI>foedera turbasti teque haec in bella dedisti,<a name=633> </a>
<LI>et nunc nequiquam fallis dea.  Sed quis Olympo<a name=634> </a>
<LI>demissam tantos voluit te ferre labores? <a name=635> </a>
<LI>An fratris miseri letum ut crudele videres? <a name=636> </a>
<LI>Nam quid ago?  Aut quae iam spondet Fortuna salutem? <a name=637> </a>
<LI>Vidi oculos ante ipse meos me voce vocantem<a name=638> </a>
<LI>Murranum, quo non superat mihi carior alter,<a name=639> </a>
<LI>oppetere ingentem atque ingenti volnere victum. <a name=640> </a>
<LI>Occidit infelix nostrum ne dedecus Ufens<a name=641> </a>
<LI>adspiceret; Teucri potiuntur corpore et armis. <a name=642> </a>
<LI>Exscindine domos (id rebus defuit unum)<a name=643> </a>
<LI>perpetiar, dextra nec Drancis dicta refellam? <a name=644> </a>
<LI>Terga dabo et Turnum fugientem haec terra videbit? <a name=645> </a>
<LI>Usque adeone mori miserum est?  Vos O mihi Manes<a name=646> </a>
<LI>este boni, quoniam superis aversa voluntas!<a name=647> </a>
<LI>Sancta ad vos anima atque istius nescia culpae<a name=648> </a>
<LI>descendam, magnorum haud umquam indignus avorum. <a name=649> </a>
<LI>    Vix ea fatus erat:  medios volat ecce per hostis<a name=650> </a>
<LI>vectus equo spumante Saces, adversa sagitta<a name=651> </a>
<LI>saucius ora, ruitque implorans nomine Turnum: <a name=652> </a>
<LI>`Turne, in te suprema salus:  miserere tuorum. <a name=653> </a>
<LI>Fulminat Aeneas armis summasque minatur<a name=654> </a>
<LI>deiecturum arces Italum exscidioque daturum;<a name=655> </a>
<LI>iamque faces ad tecta volant.  In te ora Latini,<a name=656> </a>
<LI>in te oculos referunt; mussat rex ipse Latinus,<a name=657> </a>
<LI>quos generos vocet aut quae sese ad foedera flectat. <a name=658> </a>
<LI>Praeterea regina, tui fidissima, dextra<a name=659> </a>
<LI>occidit ipsa sua lucemque exterrita fugit. <a name=660> </a>
<LI>Soli pro portis Messapus et acer Atinas<a name=661> </a>
<LI>sustentant aciem.  Circum hos utrimque phalanges<a name=662> </a>
<LI>stant densae, strictisque seges mucronibus horret<a name=663> </a>
<LI>ferrea:  tu currum deserto in gramine versas.'<a name=664> </a>
<LI>Obstipuit varia confusus imagine rerum<a name=665> </a>
<LI>Turnus et obtutu tacito stetit.  Aestuat ingens<a name=666> </a>
<LI>uno in corde pudor mixtoque insania luctu<a name=667> </a>
<LI>et furiis agitatus amor et conscia virtus. <a name=668> </a>
<LI>Ut primum discussae umbrae et lux reddita menti,<a name=669> </a>
<LI>ardentis oculorum orbes ad moenia torsit<a name=670> </a>
<LI>turbidus eque rotis magnam respexit ad urbem. <a name=671> </a>
<LI>Ecce autem flammis inter tabulata volutus<a name=672> </a>
<LI>ad caelum undabat vortex turrimque tenebat,<a name=673> </a>
<LI>turrim, compactis trabibus quam eduxerat ipse<a name=674> </a>
<LI>subdideratque rotas pontisque instraverat altos. <a name=675> </a>
<LI>`Iam iam fata, soror, superant; absiste morari;<a name=676> </a>
<LI>quo deus et quo dura vocat Fortuna, sequamur. <a name=677> </a>
<LI>Stat conferre manum Aeneae, stat quidquid acerbi est<a name=678> </a>
<LI>morte pati; neque me indecorem, germana, videbis<a name=679> </a>
<LI>amplius.  Hunc, oro, sine me furere ante furorem.'<a name=680> </a>
<LI>Dixit et e curru saltum dedit ocius arvis<a name=681> </a>
<LI>perque hostis, per tela ruit maestamque sororem<a name=682> </a>
<LI>deserit ac rapido cursu media agmina rumpit. <a name=683> </a>
<LI>Ac veluti montis saxum de vertice praeceps<a name=684> </a>
<LI>cum ruit avulsum vento, seu turbidus imber<a name=685> </a>
<LI>proluit aut annis solvit sublapsa vetustas;<a name=686> </a>
<LI>fertur in abruptum magno mons improbus actu<a name=687> </a>
<LI>exsultatque solo, silvas armenta virosque<a name=688> </a>
<LI>involvens secum:  disiecta per agmina Turnus<a name=689> </a>
<LI>sic urbis ruit ad muros, ubi plurima fuso<a name=690> </a>
<LI>sanguine terra madet striduntque hastilibus aurae,<a name=691> </a>
<LI>significatque manu et magno simul incipit ore: <a name=692> </a>
<LI>`Parcite iam, Rutuli, et vos tela inhibete, Latini;<a name=693> </a>
<LI>quaecumque est Fortuna, mea est:  me verius unum<a name=694> </a>
<LI>pro vobis foedus luere et decernere ferro.'<a name=695> </a>
<LI>Discessere omnes medii spatiumque dedere. <a name=696> </a>
<LI>    At pater Aeneas audito nomine Turni<a name=697> </a>
<LI>deserit et muros et summas deserit arces<a name=698> </a>
<LI>praecipitatque moras omnis, opera omnia rumpit,<a name=699> </a>
<LI>laetitia exsultans, horrendumque intonat armis;<a name=700> </a>
<LI>quantus Athos aut quantus Eryx aut ipse coruscis<a name=701> </a>
<LI>cum fremit ilicibus quantus gaudetque nivali<a name=702> </a>
<LI>vertice se attollens pater Appenninus ad auras. <a name=703> </a>
<LI>Iam vero et Rutuli certatim et Troes et omnes<a name=704> </a>
<LI>convertere oculos Itali, quique alta tenebant<a name=705> </a>
<LI>moenia quique imos pulsabant ariete muros,<a name=706> </a>
<LI>armaque deposuere umeris.  Stupet ipse Latinus<a name=707> </a>
<LI>ingentis, genitos diversis partibus orbis,<a name=708> </a>
<LI>inter se coiisse viros et cernere ferro. <a name=709> </a>
<LI>Atque illi, ut vacuo patuerunt aequore campi,<a name=710> </a>
<LI>procursu rapido, coniectis eminus hastis,<a name=711> </a>
<LI>invadunt Martem clipeis atque aere sonoro. <a name=712> </a>
<LI>Dat gemitum tellus; tum crebros ensibus ictus<a name=713> </a>
<LI>congeminant:  fors et virtus miscentur in unum. <a name=714> </a>
<LI>Ac velut ingenti Sila summove Taburno<a name=715> </a>
<LI>cum duo conversis inimica in proelia tauri<a name=716> </a>
<LI>frontibus incurrunt; pavidi cessere magistri,<a name=717> </a>
<LI>stat pecus omne metu mutum mussantque iuvencae,<a name=718> </a>
<LI>quis nemori imperitet, quem tota armenta sequantur;<a name=719> </a>
<LI>illi inter sese multa vi volnera miscent<a name=720> </a>
<LI>cornuaque obnixi infigunt et sanguine largo<a name=721> </a>
<LI>colla armosque lavant; gemitu nemus omne remugit: <a name=722> </a>
<LI>non alitur Tros Aeneas et Daunius heros<a name=723> </a>
<LI>concurrunt clipeis; ingens fragor aethera complet. <a name=724> </a>
<LI>Iuppiter ipse duas aequato examine lances<a name=725> </a>
<LI>sustinet et fata imponit diversa duorum,<a name=726> </a>
<LI>quem damnet labor et quo vergat pondere letum;<a name=727> </a>
<LI>Emicat hic, impune putans, et corpore toto<a name=728> </a>
<LI>alte sublatum consurgit Turnus in ensem<a name=729> </a>
<LI>et ferit:  exclamant Troes trepidique Latini,<a name=730> </a>
<LI>arrectaeque amborum acies.  At perfidus ensis<a name=731> </a>
<LI>Frangitur in medioque ardentem deserit ictu .  .  . <a name=732> </a>
<LI>ni fuga subsidio subeat.  Fugit ocior euro,<a name=733> </a>
<LI>ut capulum ignotum dextramque aspexit inermem. <a name=734> </a>
<LI>Fama est praecipitem, cum prima in proelia iunctos<a name=735> </a>
<LI>conscendebat equos, patrio mucrone relicto,<a name=736> </a>
<LI>dum trepidat, ferrum aurigae rapuisse Metisci. <a name=737> </a>
<LI>Idque diu, dum terga dabant palantia Teucri,<a name=738> </a>
<LI>suffecit:  postquam arma dei ad Volcania ventumst,<a name=739> </a>
<LI>mortalis mucro glacies ceu futilis ictu<a name=740> </a>
<LI>dissiluit; fulva resplendent fragmina harena. <a name=741> </a>
<LI>Ergo amens diversa fuga petit aequora Turnus<a name=742> </a>
<LI>et nunc huc, inde huc incertos implicat orbes<a name=743> </a>
<LI>undique enim densa Teucri inclusere corona,<a name=744> </a>
<LI>atque hinc vasta palus, hinc ardua moenia cingunt. <a name=745> </a>
<LI>    Nec minus Aeneas, quamquam tardata sagitta<a name=746> </a>
<LI>interdum genua impediunt cursumque recusant,<a name=747> </a>
<LI>insequitur trepidique pedem pede fervidus urget: <a name=748> </a>
<LI>inclusum veluti siquando flumine nanctus<a name=749> </a>
<LI>cervum aut puniceae saeptum formidine pinnae<a name=750> </a>
<LI>venator cursu canis et latratibus instat;<a name=751> </a>
<LI>ille autem, insidiis et ripa territus alta,<a name=752> </a>
<LI>mille fugit refugitque vias; at vividus Umber<a name=753> </a>
<LI>haeret hians, iam iamque tenet similisque tenenti<a name=754> </a>
<LI>increpuit malis morsuque elusus inani est. <a name=755> </a>
<LI>Tum vero exoritur clamor, ripaeque lacusque<a name=756> </a>
<LI>responsant circa et caelum tonat omne tumultu. <a name=757> </a>
<LI>Ille simul fugiens Rutulos simul increpat omnis,<a name=758> </a>
<LI>nomine quemque vocans, notumque efflagitat ensem. <a name=759> </a>
<LI>Aeneas mortem contra praesensque minatur<a name=760> </a>
<LI>exitium, si quisquam adeat, terretque trementis<a name=761> </a>
<LI>excisurum urbem minitans et saucius instat. <a name=762> </a>
<LI>Quinque orbis explent cursu totidemque retexunt<a name=763> </a>
<LI>huc illuc; neque enim levia aut ludicra petuntur<a name=764> </a>
<LI>praemia, sed Turni de vita et sanguine certant. <a name=765> </a>
<LI>Forte sacer Fauno foliis oleaster amaris<a name=766> </a>
<LI>hic steterat, nautis olim venerabile lignum,<a name=767> </a>
<LI>servati ex undis ubi figere dona solebant<a name=768> </a>
<LI>Laurenti divo et votas suspendere vestes,<a name=769> </a>
<LI>sed stirpem Teucri nullo discrimine sacrum<a name=770> </a>
<LI>sustulerant, puro ut possent concurrere campo. <a name=771> </a>
<LI>Hic hasta Aeneae stabat, huc impetus illam<a name=772> </a>
<LI>detulerat fixam et lenta in radice tenebat. <a name=773> </a>
<LI>Incubuit voluitque manu convellere ferrum<a name=774> </a>
<LI>Dardanides teloque sequi, quem prendere cursu<a name=775> </a>
<LI>non poterat.  Tum vero amens formidine Turnus<a name=776> </a>
<LI>`Faune, precor, miserere,' inquit, `tuque optima ferrum<a name=777> </a>
<LI>terra tene, colui vestros si semper honores,<a name=778> </a>
<LI>quos contra Aeneadae bello fecere profanos.'<a name=779> </a>
<LI>Dixit opemque dei non cassa in vota vocavit. <a name=780> </a>
<LI>Namque diu luctans lentoque in stirpe moratus<a name=781> </a>
<LI>viribus haud ullis valuit discludere morsus<a name=782> </a>
<LI>roboris Aeneas.  Dum nititur acer et instat,<a name=783> </a>
<LI>rursus in aurigae faciem mutata Metisci<a name=784> </a>
<LI>procurrit fratrique ensem dea Daunia reddit. <a name=785> </a>
<LI>Quod Venus audaci nymphae indignata licere<a name=786> </a>
<LI>adcessit telumque alta ab radice revellit. <a name=787> </a>
<LI>Olli sublimes armis animisque refecti,<a name=788> </a>
<LI>hic gladio fidens, hic acer et arduus hasta,<a name=789> </a>
<LI>adsistunt contra certamina Martis anheli. <a name=790> </a>
<LI>Iunonem interea rex omnipotentis Olympi<a name=791> </a>
<LI>adloquitur fulva pugnas de nube tuentem: <a name=792> </a>
<LI>`Qua iam finis erit, coniunx?  Quid denique restat? <a name=793> </a>
<LI>Indigetem Aenean scis ipsa et scire fateris<a name=794> </a>
<LI>deberi caelo fatisque ad sidera tolli. <a name=795> </a>
<LI>Quid struis, aut qua spe gelidis in nubibus haeres? <a name=796> </a>
<LI>Mortalin decuit violari volnere divom,<a name=797> </a>
<LI>aut ensem (quid enim sine te Iuturna valeret?)<a name=798> </a>
<LI>ereptum reddi Turno et vim crescere victis? <a name=799> </a>
<LI>Desine iam tandem precibusque inflectere nostris,<a name=800> </a>
<LI>[ni te tantus edit tacitam dolor et mihi curae<a name=801> </a>
<LI>saepe tuo dulci tristes ex ore recursent,]<a name=802> </a>
<LI>ventum ad supremum est.  Terris agitare vel undis<a name=803> </a>
<LI>Troianos potuisti, infandum adcendere bellum,<a name=804> </a>
<LI>deformare domum et luctu miscere hymenaeos: <a name=805> </a>
<LI>ulterius temptare veto.' Sic Iuppiter orsus;<a name=806> </a>
<LI>sic dea submisso contra Saturnia voltu: <a name=807> </a>
<LI>`Ista quidem quia nota mihi tua, magne, voluntas,<a name=808> </a>
<LI>Iuppiter, et Turnum et terras invita reliqui;<a name=809> </a>
<LI>nec tu me aeria solam nunc sede videres<a name=810> </a>
<LI>digna indigna pati, sed flammis cincta sub ipsa<a name=811> </a>
<LI>starem acie traheremque inimica in proelia Teucros. <a name=812> </a>
<LI>Iuturnam misero, fateor, succurrere fratri<a name=813> </a>
<LI>suasi et pro vita maiora audere probavi,<a name=814> </a>
<LI>non ut tela tamen, non ut contenderet arcum: <a name=815> </a>
<LI>adiuro Stygii caput implacabile fontis,<a name=816> </a>
<LI>una superstitio superis quae reddita divis. <a name=817> </a>
<LI>Et nunc cedo equidem pugnasque exosa relinquo. <a name=818> </a>
<LI>Illud te, nulla fati quod lege tenetur,<a name=819> </a>
<LI>pro Latio obtestor, pro maiestate tuorum: <a name=820> </a>
<LI>cum iam conubis pacem felicibus, esto,<a name=821> </a>
<LI>component, cum iam leges et foedera iungent,<a name=822> </a>
<LI>ne vetus indigenas nomen mutare Latinos<a name=823> </a>
<LI>neu Troas fieri iubeas Teucrosque vocari<a name=824> </a>
<LI>aut vocem mutare viros aut vertere vestem. <a name=825> </a>
<LI>Sit Latium, sint Albani per saecula reges,<a name=826> </a>
<LI>sit Romana potens Itala virtute propago: <a name=827> </a>
<LI>occidit, occideritque sinas cum nomine Troia.'<a name=828> </a>
<LI>Olli subridens hominum rerumque repertor<a name=829> </a>
<LI>`Es germana Iovis Saturnique altera proles: <a name=830> </a>
<LI>irarum tantos volvis sub pectore fluctus. <a name=831> </a>
<LI>Verum age et inceptum frustra submitte furorem<a name=832> </a>
<LI>do quod vis, et me victusque volensque remitto. <a name=833> </a>
<LI>Sermonem Ausonii patrium moresque tenebunt,<a name=834> </a>
<LI>utque est nomen erit; commixti corpore tantum<a name=835> </a>
<LI>subsident Teucri.  Morem ritusque sacrorum<a name=836> </a>
<LI>adiciam faciamque omnis uno ore Latinos. <a name=837> </a>
<LI>Hinc genus Ausonio mixtum quod sanguine surget,<a name=838> </a>
<LI>supra homines, supra ire deos pietate videbis,<a name=839> </a>
<LI>nec gens ulla tuos aeque celebrabit honores.'<a name=840> </a>
<LI>Adnuit his Iuno et mentem laetata retorsit. <a name=841> </a>
<LI>Interea excedit caelo nubemque relinquit. <a name=842> </a>
<LI>    His actis aliud genitor secum ipse volutat<a name=843> </a>
<LI>Iuturnamque parat fratris dimittere ab armis. <a name=844> </a>
<LI>Dicuntur geminae pestes cognomine Dirae,<a name=845> </a>
<LI>quas et Tartaream Nox intempesta Megaeram<a name=846> </a>
<LI>uno eodemque tulit partu paribusque revinxit<a name=847> </a>
<LI>serpentum spiris ventosasque addidit alas. <a name=848> </a>
<LI>Hae Iovis ad solium saevique in limine regis<a name=849> </a>
<LI>adparent acuuntque metum mortalibus aegris,<a name=850> </a>
<LI>siquando letum horrificum morbosque deum rex<a name=851> </a>
<LI>molitur meritas aut bello territat urbes. <a name=852> </a>
<LI>Harum unam celerem demisit ab aethere summo<a name=853> </a>
<LI>Iuppiter inque omen Iuturnae occurrere iussit. <a name=854> </a>
<LI>Illa volat celerique ad terram turbine fertur. <a name=855> </a>
<LI>Non secus ac nervo per nubem impulsa sagitta,<a name=856> </a>
<LI>armatam saevi Parthus quam felle veneni,<a name=857> </a>
<LI>Parthus sive Cydon, telum immedicabile, torsit,<a name=858> </a>
<LI>stridens et celeris incognita transilit umbras: <a name=859> </a>
<LI>talis se sata Nocte tulit terrasque petivit. <a name=860> </a>
<LI>Postquam acies videt Iliacas atque agmina Turni,<a name=861> </a>
<LI>alitis in parvae subitam conlecta figuram,<a name=862> </a>
<LI>quae quondam in bustis aut culminibus desertis<a name=863> </a>
<LI>nocte sedens serum canit importuna per umbras,<a name=864> </a>
<LI>hanc versa in faciem Turni se pestis ob ora<a name=865> </a>
<LI>fertque refertque sonans clipeumque everberat alis. <a name=866> </a>
<LI>Olli membra novus solvit formidine torpor,<a name=867> </a>
<LI>adrectaeque horrore comae, et vox faucibus haesit. <a name=868> </a>
<LI>At procul ut Dirae stridorem adgnovit et alas,<a name=869> </a>
<LI>infelix crinis scindit Iuturna solutos,<a name=870> </a>
<LI>unguibus ora soror foedans et pectora pugnis: <a name=871> </a>
<LI>`Quid nunc te tua, Turne, potest germana iuvare? <a name=872> </a>
<LI>Aut quid iam durae superat mihi?  Qua tibi lucem<a name=873> </a>
<LI>arte morer?  Talin possum me opponere monstro? <a name=874> </a>
<LI>Iam iam linquo acies.  Ne me terrete timentem,<a name=875> </a>
<LI>obscenae volucres:  alarum verbera nosco<a name=876> </a>
<LI>letalemque sonum, nec fallunt iussa superba<a name=877> </a>
<LI>magnanimi Iovis.  Haec pro virginitate reponit? <a name=878> </a>
<LI>Quo vitam dedit aeternam?  Cur mortis ademptast<a name=879> </a>
<LI>condicio?  Possem tantos finire dolores<a name=880> </a>
<LI>nunc certe et misero fratri comes ire per umbras!<a name=881> </a>
<LI>Immortalis ego?  Aut quicquam mihi dulce meorum<a name=882> </a>
<LI>te sine, frater, erit?  O quae satis ima dehiscet<a name=883> </a>
<LI>terra mihi Manisque deam demittet ad imos?'<a name=884> </a>
<LI>Tantum effata caput glauco contexit amictu<a name=885> </a>
<LI>multa gemens et se fluvio dea condidit alto. <a name=886> </a>
<LI>    Aeneas instat contra telumque coruscat<a name=887> </a>
<LI>ingens arboreum et saevo sic pectore fatur: <a name=888> </a>
<LI>`Quae nunc deinde mora est?  Aut quid iam, Turne, retractas? <a name=889> </a>
<LI>Non cursu, saevis certandum est comminus armis. <a name=890> </a>
<LI>Verte omnis tete in facies et contrahe quidquid<a name=891> </a>
<LI>sive animis sive arte vales; opta ardua pennis<a name=892> </a>
<LI>astra sequi clausumve cava te condere terra.'<a name=893> </a>
<LI>Ille caput quassans ' Non me tua fervida terrent<a name=894> </a>
<LI>dicta, ferox:  di me terrent et Iuppiter hostis.'<a name=895> </a>
<LI>Nec plura effatus saxum circumspicit ingens,<a name=896> </a>
<LI>saxum antiquum ingens, campo quod forte iacebat,<a name=897> </a>
<LI>limes agro positus, litem ut discerneret arvis. <a name=898> </a>
<LI>Vix illud lecti bis sex cervice subirent,<a name=899> </a>
<LI>qualia nunc hominum producit corpora tellus: <a name=900> </a>
<LI>ille manu raptum trepida torquebat in hostem<a name=901> </a>
<LI>altior insurgens et cursu concitus heros. <a name=902> </a>
<LI>Sed neque currentem se nec cognoscit euntem<a name=903> </a>
<LI>tollentemve manus saxumve immane moventem;<a name=904> </a>
<LI>genua labant, gelidus concrevit frigore sanguis. <a name=905> </a>
<LI>Tum lapis ipse viri, vacuum per inane volutus,<a name=906> </a>
<LI>nec spatium evasit totum neque pertulit ictum. <a name=907> </a>
<LI>Ac velut in somnis, oculos ubi languida pressit<a name=908> </a>
<LI>nocte quies, nequiquam avidos extendere cursus<a name=909> </a>
<LI>velle videmur et in mediis conatibus aegri<a name=910> </a>
<LI>succidimus, non lingua valet, non corpore notae<a name=911> </a>
<LI>sufficiunt vires, nec vox aut verba sequuntur: <a name=912> </a>
<LI>sic Turno, quacumque viam virtute petivit,<a name=913> </a>
<LI>successum dea dira negat.  Tum pectore sensus<a name=914> </a>
<LI>vertuntur varii.  Rutulos aspectat et urbem<a name=915> </a>
<LI>cunctaturque metu letumque instare tremescit;<a name=916> </a>
<LI>nec quo se eripiat, nec qua vi tendat in hostem,<a name=917> </a>
<LI>nec currus usquam videt aurigamve sororem. <a name=918> </a>
<LI>Cunctanti telum Aeneas fatale coruscat,<a name=919> </a>
<LI>sortitus fortunam oculis, et corpore toto<a name=920> </a>
<LI>eminus intorquet.  Murali concita numquam<a name=921> </a>
<LI>tormento sic saxa fremunt, nec fulmine tanti<a name=922> </a>
<LI>dissultant crepitus.  Volat atri turbinis instar<a name=923> </a>
<LI>exitium dirum hasta ferens orasque recludit<a name=924> </a>
<LI>loricae et clipei extremos septemplicis orbes. <a name=925> </a>
<LI>Per medium stridens transit femur.  Incidit ictus<a name=926> </a>
<LI>ingens ad terram duplicato poplite Turnus. <a name=927> </a>
<LI>Consurgunt gemitu Rutuli, totusque remugit<a name=928> </a>
<LI>mons circum, et vocem late nemora alta remittunt<a name=929> </a>
<LI>Ille humilis supplexque oculos, dextramque precantem<a name=930> </a>
<LI>protendens, `Equidem merui nec deprecor,' inquit: <a name=931> </a>
<LI>`utere sorte tua.  Miseri te siqua parentis<a name=932> </a>
<LI>tangere cura potest, oro (fuit et tibi talis<a name=933> </a>
<LI>Anchises genitor), Dauni miserere senectae<a name=934> </a>
<LI>et me seu corpus spoliatum lumine mavis<a name=935> </a>
<LI>redde meis.  Vicisti, et victum tendere palmas<a name=936> </a>
<LI>Ausonii videre; tua est Lavinia coniunx: <a name=937> </a>
<LI>ulterius ne tende odiis.' Stetit acer in armis<a name=938> </a>
<LI>Aeneas, volvens oculos, dextramque repressit;<a name=939> </a>
<LI>et iam iamque magis cunctantem flectere sermo<a name=940> </a>
<LI>coeperat, infelix umero cum apparuit alto<a name=941> </a>
<LI>balteus et notis fulserunt cingula bullis<a name=942> </a>
<LI>Pallantis pueri, victum quem volnere Turnus<a name=943> </a>
<LI>straverat atque umeris inimicum insigne gerebat. <a name=944> </a>
<LI>Ille, oculis postquam saevi monimenta doloris<a name=945> </a>
<LI>exuviasque hausit, furiis accensus et ira<a name=946> </a>
<LI>terribilis, `Tune hinc spoliis indute meorum<a name=947> </a>
<LI>eripiare mihi?  Pallas te hoc volnere, Pallas<a name=948> </a>
<LI>immolat et poenam scelerato ex sanguine sumit,'<a name=949> </a>
<LI>hoc dicens ferrum adverso sub pectore condit<a name=950> </a>
<LI>fervidus.  Ast illi solvuntur frigore membra<a name=951> </a>
<LI>vitaque cum gemitu fugit indignata sub umbras. <a name=952> </a>

