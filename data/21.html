<P>
<P  align=center>PUBLI VERGILI MARONIS
<P  align=center>AENEIDOS
<P  align=center>LIBER VI
<P>
<P>
<P><OL><LI>SIC fatur lacrimans, classique immittit habenas,<a name=1> </a>
<LI>et tandem Euboicis Cumarum adlabitur oris. <a name=2> </a>
<LI>Obvertunt pelago proras; tum dente tenaci<a name=3> </a>
<LI>ancora fundabat naves, et litora curvae<a name=4> </a>
<LI>praetexunt puppes.  Iuvenum manus emicat ardens<a name=5> </a>
<LI>litus in Hesperium; quaerit pars semina flammae<a name=6> </a>
<LI>abstrusa in venis silicis, pars densa ferarum<a name=7> </a>
<LI>tecta rapit silvas, inventaque flumina monstrat. <a name=8> </a>
<LI>At pius Aeneas arces, quibus altus Apollo<a name=9> </a>
<LI>praesidet, horrendaeque procul secreta Sibyllae<a name=10> </a>
<LI>antrum immane petit, magnum cui mentem animumque<a name=11> </a>
<LI>Delius inspirat vates, aperitque futura. <a name=12> </a>
<LI>Iam subeunt Triviae lucos atque aurea tecta. <a name=13> </a>
<LI>    Daedalus, ut fama est, fugiens Minoia regna,<a name=14> </a>
<LI>praepetibus pennis ausus se credere caelo,<a name=15> </a>
<LI>insuetum per iter gelidas enavit ad Arctos,<a name=16> </a>
<LI>Chalcidicaque levis tandem super adstitit arce. <a name=17> </a>
<LI>Redditus his primum terris, tibi, Phoebe, sacravit<a name=18> </a>
<LI>remigium alarum, posuitque immania templa. <a name=19> </a>
<LI>In foribus letum Androgeo:  tum pendere poenas<a name=20> </a>
<LI>Cecropidae iussi - miserum! - septena quotannis<a name=21> </a>
<LI>corpora natorum; stat ductis sortibus urna. <a name=22> </a>
<LI>Contra elata mari respondet Gnosia tellus: <a name=23> </a>
<LI>hic crudelis amor tauri, suppostaque furto<a name=24> </a>
<LI>Pasiphae, mixtumque genus prolesque biformis<a name=25> </a>
<LI>Minotaurus inest, Veneris monumenta nefandae;<a name=26> </a>
<LI>hic labor ille domus et inextricabilis error;<a name=27> </a>
<LI>magnum reginae sed enim miseratus amorem<a name=28> </a>
<LI>Daedalus ipse dolos tecti ambagesque resolvit,<a name=29> </a>
<LI>caeca regens filo vestigia.  Tu quoque magnam<a name=30> </a>
<LI>partem opere in tanto, sineret dolor, Icare, haberes. <a name=31> </a>
<LI>Bis conatus erat casus effingere in auro;<a name=32> </a>
<LI>bis patriae cecidere manus.  Quin protinus omnia<a name=33> </a>
<LI>perlegerent oculis, ni iam praemissus Achates<a name=34> </a>
<LI>adforet, atque una Phoebi Triviaeque sacerdos,<a name=35> </a>
<LI>Deiphobe Glauci, fatur quae talia regi: <a name=36> </a>
<LI>`Non hoc ista sibi tempus spectacula poscit;<a name=37> </a>
<LI>nunc grege de intacto septem mactare iuvencos<a name=38> </a>
<LI>praestiterit, totidem lectas de more bidentes.'<a name=39> </a>
<LI>Talibus adfata Aenean (nec sacra morantur<a name=40> </a>
<LI>iussa viri), Teucros vocat alta in templa sacerdos. <a name=41> </a>
<LI>    Excisum Euboicae latus ingens rupis in antrum,<a name=42> </a>
<LI>quo lati ducunt aditus centum, ostia centum;<a name=43> </a>
<LI>unde ruunt totidem voces, responsa Sibyllae. <a name=44> </a>
<LI>Ventum erat ad limen, cum virgo.  `Poscere fata<a name=45> </a>
<LI>tempus' ait; `deus, ecce, deus!' Cui talia fanti<a name=46> </a>
<LI>ante fores subito non voltus, non color unus,<a name=47> </a>
<LI>non comptae mansere comae; sed pectus anhelum,<a name=48> </a>
<LI>et rabie fera corda tument; maiorque videri,<a name=49> </a>
<LI>nec mortale sonans, adflata est numine quando<a name=50> </a>
<LI>iam propiore dei.  `Cessas in vota precesque,<a name=51> </a>
<LI>Tros' ait `Aenea?  Cessas?  Neque enim ante dehiscent<a name=52> </a>
<LI>attonitae magna ora domus.' Et talia fata<a name=53> </a>
<LI>conticuit.  Gelidus Teucris per dura cucurrit<a name=54> </a>
<LI>ossa tremor, funditque preces rex pectore ab imo: <a name=55> </a>
<LI>`Phoebe, graves Troiae semper miserate labores,<a name=56> </a>
<LI>Dardana qui Paridis direxti tela manusque<a name=57> </a>
<LI>corpus in Aeacidae, magnas obeuntia terras<a name=58> </a>
<LI>tot maria intravi duce te, penitusque repostas<a name=59> </a>
<LI>Massylum gentes praetentaque Syrtibus arva,<a name=60> </a>
<LI>iam tandem Italiae fugientis prendimus oras;<a name=61> </a>
<LI>hac Troiana tenus fuerit Fortuna secuta. <a name=62> </a>
<LI>Vos quoque Pergameae iam fas est parcere genti,<a name=63> </a>
<LI>dique deaeque omnes quibus obstitit Ilium et ingens<a name=64> </a>
<LI>gloria Dardaniae.  Tuque, O sanctissima vates,<a name=65> </a>
<LI>praescia venturi, da, non indebita posco<a name=66> </a>
<LI>regna meis fatis, Latio considere Teucros<a name=67> </a>
<LI>errantisque deos agitataque numina Troiae. <a name=68> </a>
<LI>Tum Phoebo et Triviae solido de marmore templum<a name=69> </a>
<LI>instituam, festosque dies de nomine Phoebi. <a name=70> </a>
<LI>Te quoque magna manent regnis penetralia nostris: <a name=71> </a>
<LI>hic ego namque tuas sortes arcanaque fata,<a name=72> </a>
<LI>dicta meae genti, ponam, lectosque sacrabo,<a name=73> </a>
<LI>alma, viros.  Foliis tantum ne carmina manda,<a name=74> </a>
<LI>ne turbata volent rapidis ludibria ventis;<a name=75> </a>
<LI>ipsa canas oro.' Finem dedit ore loquendi. <a name=76> </a>
<LI>    At, Phoebi nondum patiens, immanis in antro<a name=77> </a>
<LI>bacchatur vates, magnum si pectore possit<a name=78> </a>
<LI>excussisse deum; tanto magis ille fatigat<a name=79> </a>
<LI>os rabidum, fera corda domans, fingitque premendo. <a name=80> </a>
<LI>Ostia iamque domus patuere ingentia centum<a name=81> </a>
<LI>sponte sua, vatisque ferunt responsa per auras: <a name=82> </a>
<LI>`O tandem magnis pelagi defuncte periclis!<a name=83> </a>
<LI>Sed terrae graviora manent.  In regna Lavini<a name=84> </a>
<LI>Dardanidae venient; mitte hanc de pectore curam;<a name=85> </a>
<LI>sed non et venisse volent.  Bella, horrida bella,<a name=86> </a>
<LI>et Thybrim multo spumantem sanguine cerno. <a name=87> </a>
<LI>Non Simois tibi, nec Xanthus, nec Dorica castra<a name=88> </a>
<LI>defuerint; alius Latio iam partus Achilles,<a name=89> </a>
<LI>natus et ipse dea; nec Teucris addita Iuno<a name=90> </a>
<LI>usquam aberit; cum tu supplex in rebus egenis<a name=91> </a>
<LI>quas gentes Italum aut quas non oraveris urbes!<a name=92> </a>
<LI>Causa mali tanti coniunx iterum hospita Teucris<a name=93> </a>
<LI>externique iterum thalami. <a name=94> </a>
<LI>Tu ne cede malis, sed contra audentior ito,<a name=95> </a>
<LI>qua tua te Fortuna sinet.  Via prima salutis,<a name=96> </a>
<LI>quod minime reris, Graia pandetur ab urbe.'<a name=97> </a>
<LI>    Talibus ex adyto dictis Cumaea Sibylla<a name=98> </a>
<LI>horrendas canit ambages antroque remugit,<a name=99> </a>
<LI>obscuris vera involvens:  ea frena furenti<a name=100> </a>
<LI>concutit, et stimulos sub pectore vertit Apollo. <a name=101> </a>
<LI>Ut primum cessit furor et rabida ora quierunt,<a name=102> </a>
<LI>incipit Aeneas heros:  `Non ulla laborum,<a name=103> </a>
<LI>O virgo, nova mi facies inopinave surgit;<a name=104> </a>
<LI>omnia praecepi atque animo mecum ante peregi. <a name=105> </a>
<LI>Unum oro:  quando hic inferni ianua regis<a name=106> </a>
<LI>dicitur, et tenebrosa palus Acheronte refuso,<a name=107> </a>
<LI>ire ad conspectum cari genitoris et ora<a name=108> </a>
<LI>contingat; doceas iter et sacra ostia pandas. <a name=109> </a>
<LI>Illum ego per flammas et mille sequentia tela<a name=110> </a>
<LI>eripui his umeris, medioque ex hoste recepi;<a name=111> </a>
<LI>ille meum comitatus iter, maria omnia mecum<a name=112> </a>
<LI>atque omnes pelagique minas caelique ferebat,<a name=113> </a>
<LI>invalidus, vires ultra sortemque senectae. <a name=114> </a>
<LI>Quin, ut te supplex peterem et tua limina adirem,<a name=115> </a>
<LI>idem orans mandata dabat.  Gnatique patrisque,<a name=116> </a>
<LI>alma, precor, miserere; - potes namque omnia, nec te<a name=117> </a>
<LI>nequiquam lucis Hecate praefecit Avernis; - <a name=118> </a>
<LI>si potuit Manes arcessere coniugis Orpheus,<a name=119> </a>
<LI>Threicia fretus cithara fidibusque canoris,<a name=120> </a>
<LI>si fratrem Pollux alterna morte redemit,<a name=121> </a>
<LI>itque reditque viam totiens.  Quid Thesea, magnum<a name=122> </a>
<LI>quid memorem Alciden?  Et mi genus ab Iove summo.'<a name=123> </a>
<LI>    Talibus orabat dictis, arasque tenebat,<a name=124> </a>
<LI>cum sic orsa loqui vates:  `Sate sanguine divom,<a name=125> </a>
<LI>Tros Anchisiade, facilis descensus Averno;<a name=126> </a>
<LI>noctes atque dies patet atri ianua Ditis;<a name=127> </a>
<LI>sed revocare gradum superasque evadere ad auras,<a name=128> </a>
<LI>hoc opus, hic labor est.  Pauci, quos aequus amavit<a name=129> </a>
<LI>Iuppiter, aut ardens evexit ad aethera virtus,<a name=130> </a>
<LI>dis geniti potuere.  Tenent media omnia silvae,<a name=131> </a>
<LI>Cocytusque sinu labens circumvenit atro. <a name=132> </a>
<LI>Quod si tantus amor menti, si tanta cupido est,<a name=133> </a>
<LI>bis Stygios innare lacus, bis nigra videre<a name=134> </a>
<LI>Tartara, et insano iuvat indulgere labori,<a name=135> </a>
<LI>accipe, quae peragenda prius.  Latet arbore opaca<a name=136> </a>
<LI>aureus et foliis et lento vimine ramus,<a name=137> </a>
<LI>Iunoni infernae dictus sacer; hunc tegit omnis<a name=138> </a>
<LI>lucus, et obscuris claudunt convallibus umbrae. <a name=139> </a>
<LI>Sed non ante datur telluris operta subire,<a name=140> </a>
<LI>auricomos quam quis decerpserit arbore fetus. <a name=141> </a>
<LI>Hoc sibi pulchra suum ferri Proserpina munus<a name=142> </a>
<LI>instituit.  Primo avulso non deficit alter<a name=143> </a>
<LI>aureus, et simili frondescit virga metallo. <a name=144> </a>
<LI>Ergo alte vestiga oculis, et rite repertum<a name=145> </a>
<LI>carpe manu; namque ipse volens facilisque sequetur,<a name=146> </a>
<LI>si te fata vocant; aliter non viribus ullis<a name=147> </a>
<LI>vincere, nec duro poteris convellere ferro. <a name=148> </a>
<LI>Praeterea iacet exanimum tibi corpus amici - <a name=149> </a>
<LI>heu nescis - totamque incestat funere classem,<a name=150> </a>
<LI>dum consulta petis nostroque in limine pendes. <a name=151> </a>
<LI>Sedibus hunc refer ante suis et conde sepulchro. <a name=152> </a>
<LI>Duc nigras pecudes; ea prima piacula sunto: <a name=153> </a>
<LI>sic demum lucos Stygis et regna invia vivis<a name=154> </a>
<LI>aspicies.' Dixit, pressoque obmutuit ore. <a name=155> </a>
<LI>    Aeneas maesto defixus lumina voltu<a name=156> </a>
<LI>ingreditur, linquens antrum, caecosque volutat<a name=157> </a>
<LI>eventus animo secum.  Cui fidus Achates<a name=158> </a>
<LI>it comes, et paribus curis vestigia figit. <a name=159> </a>
<LI>Multa inter sese vario sermone serebant,<a name=160> </a>
<LI>quem socium exanimem vates, quod corpus humandum<a name=161> </a>
<LI>diceret.  Atque illi Misenum in litore sicco,<a name=162> </a>
<LI>ut venere, vident indigna morte peremptum,<a name=163> </a>
<LI>Misenum Aeoliden, quo non praestantior alter<a name=164> </a>
<LI>aere ciere viros, Martemque accendere cantu. <a name=165> </a>
<LI>Hectoris hic magni fuerat comes, Hectora circum<a name=166> </a>
<LI>et lituo pugnas insignis obibat et hasta: <a name=167> </a>
<LI>postquam illum vita victor spoliavit Achilles,<a name=168> </a>
<LI>Dardanio Aeneae sese fortissimus heros<a name=169> </a>
<LI>addiderat socium, non inferiora secutus. <a name=170> </a>
<LI>Sed tum, forte cava dum personat aequora concha,<a name=171> </a>
<LI>demens, et cantu vocat in certamina divos,<a name=172> </a>
<LI>aemulus exceptum Triton, si credere dignum est,<a name=173> </a>
<LI>inter saxa virum spumosa inmerserat unda. <a name=174> </a>
<LI>Ergo omnes magno circum clamore fremebant,<a name=175> </a>
<LI>praecipue pius Aeneas.  Tum iussa Sibyllae,<a name=176> </a>
<LI>haud mora, festinant flentes, aramque sepulchri<a name=177> </a>
<LI>congerere arboribus caeloque educere certant. <a name=178> </a>
<LI>Itur in antiquam silvam, stabula alta ferarum;<a name=179> </a>
<LI>procumbunt piceae, sonat icta securibus ilex,<a name=180> </a>
<LI>fraxineaeque trabes cuneis et fissile robur<a name=181> </a>
<LI>scinditur, advolvunt ingentis montibus ornos. <a name=182> </a>
<LI>    Nec non Aeneas opera inter talia primus<a name=183> </a>
<LI>hortatur socios, paribusque accingitur armis. <a name=184> </a>
<LI>Atque haec ipse suo tristi cum corde volutat,<a name=185> </a>
<LI>aspectans silvam inmensam, et sic voce precatur: <a name=186> </a>
<LI>`Si nunc se nobis ille aureus arbore ramus<a name=187> </a>
<LI>ostendat nemore in tanto, quando omnia vere<a name=188> </a>
<LI>heu nimium de te vates, Misene, locuta est.'<a name=189> </a>
<LI>Vix ea fatus erat, geminae cum forte columbae<a name=190> </a>
<LI>ipsa sub ora viri caelo venere volantes,<a name=191> </a>
<LI>et viridi sedere solo.  Tum maximus heros<a name=192> </a>
<LI>maternas agnoscit aves, laetusque precatur: <a name=193> </a>
<LI>`Este duces, O, si qua via est, cursumque per auras<a name=194> </a>
<LI>dirigite in lucos, ubi pinguem dives opacat<a name=195> </a>
<LI>ramus humum.  Tuque, O, dubiis ne defice rebus,<a name=196> </a>
<LI>diva parens.' Sic effatus vestigia pressit,<a name=197> </a>
<LI>observans quae signa ferant, quo tendere pergant. <a name=198> </a>
<LI>Pascentes illae tantum prodire volando,<a name=199> </a>
<LI>quantum acie possent oculi servare sequentum. <a name=200> </a>
<LI>Inde ubi venere ad fauces grave olentis Averni,<a name=201> </a>
<LI>tollunt se celeres, liquidumque per aera lapsae<a name=202> </a>
<LI>sedibus optatis geminae super arbore sidunt,<a name=203> </a>
<LI>discolor unde auri per ramos aura refulsit. <a name=204> </a>
<LI>Quale solet silvis brumali frigore viscum<a name=205> </a>
<LI>fronde virere nova, quod non sua seminat arbos,<a name=206> </a>
<LI>et croceo fetu teretis circumdare truncos,<a name=207> </a>
<LI>talis erat species auri frondentis opaca<a name=208> </a>
<LI>ilice, sic leni crepitabat brattea vento. <a name=209> </a>
<LI>Corripit Aeneas extemplo avidusque refringit<a name=210> </a>
<LI>cunctantem, et vatis portat sub tecta Sibyllae. <a name=211> </a>
<LI>    Nec minus interea Misenum in litore Teucri<a name=212> </a>
<LI>flebant, et cineri ingrato suprema ferebant. <a name=213> </a>
<LI>Principio pinguem taedis et robore secto<a name=214> </a>
<LI>ingentem struxere pyram, cui frondibus atris<a name=215> </a>
<LI>intexunt latera, et ferales ante cupresios<a name=216> </a>
<LI>constituunt, decorantque super fulgentibus armis. <a name=217> </a>
<LI>Pars calidos latices et aena undantia flammis<a name=218> </a>
<LI>expediunt, corpusque lavant frigentis et unguunt. <a name=219> </a>
<LI>Fit gemitus.  Tum membra toro defleta reponunt,<a name=220> </a>
<LI>purpureasque super vestes, velamina nota,<a name=221> </a>
<LI>coniciunt.  Pars ingenti subiere feretro,<a name=222> </a>
<LI>triste ministerium, et subiectam more parentum<a name=223> </a>
<LI>aversi tenuere facem.  Congesta cremantur<a name=224> </a>
<LI>turea dona, dapes, fuso crateres olivo. <a name=225> </a>
<LI>Postquam conlapsi cineres et flamma quievit<a name=226> </a>
<LI>reliquias vino et bibulam lavere favillam,<a name=227> </a>
<LI>ossaque lecta cado texit Corynaeus aeno. <a name=228> </a>
<LI>Idem ter socios pura circumtulit unda,<a name=229> </a>
<LI>spargens rore levi et ramo felicis olivae,<a name=230> </a>
<LI>lustravitque viros, dixitque novissima verba. <a name=231> </a>
<LI>At pius Aeneas ingenti mole sepulcrum<a name=232> </a>
<LI>imponit, suaque arma viro, remumque tubamque,<a name=233> </a>
<LI>monte sub aerio, qui nunc ``Misenus'' ab illo<a name=234> </a>
<LI>dicitur, aeternumque tenet per saecula nomen. <a name=235> </a>
<LI>    His actis, propere exsequitur praecepta Sibyllae. <a name=236> </a>
<LI>Spelunca alta fuit vastoque immanis hiatu,<a name=237> </a>
<LI>scrupea, tuta lacu nigro nemorumque tenebris,<a name=238> </a>
<LI>quam super haud ullae poterant impune volantes<a name=239> </a>
<LI>tendere iter pennis - talis sese halitus atris<a name=240> </a>
<LI>faucibus effundens supera ad convexa ferebat: <a name=241> </a>
<LI>[unde locum Grai dixerunt nomine Aornon.]<a name=242> </a>
<LI>quattuor hic primum nigrantis terga iuvencos<a name=243> </a>
<LI>constituit, frontique invergit vina sacerdos;<a name=244> </a>
<LI>et summas carpens media inter cornua saetas<a name=245> </a>
<LI>ignibus imponit sacris, libamina prima,<a name=246> </a>
<LI>voce vocans Hecaten, Caeloque Ereboque potentem. <a name=247> </a>
<LI>Supponunt alii cultros, tepidumque cruorem<a name=248> </a>
<LI>suscipiunt pateris.  Ipse atri velleris agnam<a name=249> </a>
<LI>Aeneas matri Eumenidum magnaeque sorori<a name=250> </a>
<LI>ense ferit, sterilemque tibi.  Proserpina, vaccam. <a name=251> </a>
<LI>Tum Stygio regi nocturnas inchoat aras,<a name=252> </a>
<LI>et solida imponit taurorum viscera flammis,<a name=253> </a>
<LI>pingue superque oleum infundens ardentibus extis. <a name=254> </a>
<LI>Ecce autem, primi sub lumina solis et ortus,<a name=255> </a>
<LI>sub pedibus mugire solum, et iuga coepta moveri<a name=256> </a>
<LI>silvarum, visaeque canes ululare per umbram,<a name=257> </a>
<LI>adventante dea.  `Procul O procul este, profani,'<a name=258> </a>
<LI>conclamat vates, `totoque absistite luco;<a name=259> </a>
<LI>tuque invade viam, vaginaque eripe ferrum: <a name=260> </a>
<LI>nunc animis opus, Aenea, nunc pectore firmo.'<a name=261> </a>
<LI>Tantum effata, furens antro se immisit aperto;<a name=262> </a>
<LI>ille ducem haud timidis vadentem passibus aequat. <a name=263> </a>
<LI>    Di, quibus imperium est animarum, umbraeque silentes,<a name=264> </a>
<LI>et Chaos, et Phlegethon, loca nocte tacentia late,<a name=265> </a>
<LI>sit mihi fas audita loqui; sit numine vestro<a name=266> </a>
<LI>pandere res alta terra et caligine mersas!<a name=267> </a>
<LI>    Ibant obscuri sola sub nocte per umbram,<a name=268> </a>
<LI>perque domos Ditis vacuas et inania regna: <a name=269> </a>
<LI>quale per incertam lunam sub luce maligna<a name=270> </a>
<LI>est iter in silvis, ubi caelum condidit umbra<a name=271> </a>
<LI>Iuppiter, et rebus nox abstulit atra colorem. <a name=272> </a>
<LI>Vestibulum ante ipsum, primisque in faucibus Orci<a name=273> </a>
<LI>Luctus et ultrices posuere cubilia Curae;<a name=274> </a>
<LI>pallentesque habitant Morbi, tristisque Senectus,<a name=275> </a>
<LI>et Metus, et malesuada Fames, ac turpis Egestas,<a name=276> </a>
<LI>terribiles visu formae:  Letumque, Labosque;<a name=277> </a>
<LI>tum consanguineus Leti Sopor, et mala mentis<a name=278> </a>
<LI>Gaudia, mortiferumque adverso in limine Bellum,<a name=279> </a>
<LI>ferreique Eumenidum thalami, et Discordia demens,<a name=280> </a>
<LI>vipereum crinem vittis innexa cruentis. <a name=281> </a>
<LI>    In medio ramos annosaque brachia pandit<a name=282> </a>
<LI>ulmus opaca, ingens, quam sedem Somnia volgo<a name=283> </a>
<LI>Pana tenere ferunt, foliisque sub omnibus haerent. <a name=284> </a>
<LI>Multaque praeterea variarum monstra ferarum: <a name=285> </a>
<LI>Centauri in foribus stabulant, Scyllaeque biformes,<a name=286> </a>
<LI>et centumgeminus Briareus, ac belua Lernae<a name=287> </a>
<LI>horrendum stridens, flammisque armata Chimaera,<a name=288> </a>
<LI>Gorgones Harpyiaeque et forma tricorporis umbrae. <a name=289> </a>
<LI>Corripit hic subita trepidus formidine ferrum<a name=290> </a>
<LI>Aeneas, strictamque aciem venientibus offert,<a name=291> </a>
<LI>et, ni docta comes tenues sine corpore vitas<a name=292> </a>
<LI>admoneat volitare cava sub imagine formae,<a name=293> </a>
<LI>inruat, et frustra ferro diverberet umbras. <a name=294> </a>
<LI>    Hinc via, Tartarei quae fert Acherontis ad undas. <a name=295> </a>
<LI>Turbidus hic caeno vastaque voragine gurges<a name=296> </a>
<LI>aestuat, atque omnem Cocyto eructat harenam. <a name=297> </a>
<LI>Portitor has horrendus aquas et flumina servat<a name=298> </a>
<LI>terribili squalore Charon, cui plurima mento<a name=299> </a>
<LI>canities inculta iacet; stant lumina flamma,<a name=300> </a>
<LI>sordidus ex umeris nodo dependet amictus. <a name=301> </a>
<LI>Ipse ratem conto subigit, velisque ministrat,<a name=302> </a>
<LI>et ferruginea subvectat corpora cymba,<a name=303> </a>
<LI>iam senior, sed cruda deo viridisque senectus. <a name=304> </a>
<LI>Huc omnis turba ad ripas effusa ruebat,<a name=305> </a>
<LI>matres atque viri, defunctaque corpora vita<a name=306> </a>
<LI>magnanimum heroum, pueri innuptaeque puellae,<a name=307> </a>
<LI>impositique rogis iuvenes ante ora parentum: <a name=308> </a>
<LI>quam multa in silvis autumni frigore primo<a name=309> </a>
<LI>lapsa cadunt folia, aut ad terram gurgite ab alto<a name=310> </a>
<LI>quam multae glomerantur aves, ubi frigidus annus<a name=311> </a>
<LI>trans pontum fugat, et terris immittit apricis. <a name=312> </a>
<LI>Stabant orantes primi transmittere cursum,<a name=313> </a>
<LI>tendebantque manus ripae ulterioris amore. <a name=314> </a>
<LI>Navita sed tristis nunc hos nunc accipit illos,<a name=315> </a>
<LI>ast alios longe submotos arcet harena. <a name=316> </a>
<LI>Aeneas, miratus enim motusque tumultu,<a name=317> </a>
<LI>`Dic' ait `O virgo, quid volt concursus ad amnem? <a name=318> </a>
<LI>Quidve petunt animae, vel quo discrimine ripas<a name=319> </a>
<LI>hae linquunt, illae remis vada livida verrunt?'<a name=320> </a>
<LI>Olli sic breviter fata est longaeva sacerdos: <a name=321> </a>
<LI>`Anchisa generate, deum certissima proles,<a name=322> </a>
<LI>Cocyti stagna alta vides Stygiamque paludem,<a name=323> </a>
<LI>di cuius iurare timent et fallere numen. <a name=324> </a>
<LI>Haec omnis, quam cernis, inops inhumataque turba est;<a name=325> </a>
<LI>portitor ille Charon; hi, quos vehit unda, sepulti. <a name=326> </a>
<LI>Nec ripas datur horrendas et rauca fluenta<a name=327> </a>
<LI>transportare prius quam sedibus ossa quierunt. <a name=328> </a>
<LI>Centum errant annos volitantque haec litora circum;<a name=329> </a>
<LI>tum demum admissi stagna exoptata revisunt.'<a name=330> </a>
<LI>Constitit Anchisa satus et vestigia pressit,<a name=331> </a>
<LI>multa putans, sortemque animo miseratus iniquam. <a name=332> </a>
<LI>Cernit ibi maestos et mortis honore carentes<a name=333> </a>
<LI>Leucaspim et Lyciae ductorem classis Oronten,<a name=334> </a>
<LI>quos, simul ab Troia ventosa per aequora vectos,<a name=335> </a>
<LI>obruit Auster, aqua involvens navemque virosque. <a name=336> </a>
<LI>    Ecce gubernator sese Palinurus agebat,<a name=337> </a>
<LI>qui Libyco nuper cursu, dum sidera servat,<a name=338> </a>
<LI>exciderat puppi mediis effusus in undis. <a name=339> </a>
<LI>Hunc ubi vix multa maestum cognovit in umbra,<a name=340> </a>
<LI>sic prior adloquitur:  `Quis te, Palinure, deorum<a name=341> </a>
<LI>eripuit nobis, medioque sub aequore mersit? <a name=342> </a>
<LI>Dic age.  Namque mihi, fallax haud ante repertus,<a name=343> </a>
<LI>hoc uno responso animum delusit Apollo,<a name=344> </a>
<LI>qui fore te ponto incolumem, finesque canebat<a name=345> </a>
<LI>venturum Ausonios.  En haec promissa fides est?'<a name=346> </a>
<LI>Ille autem:  `Neque te Phoebi cortina fefellit,<a name=347> </a>
<LI>dux Anchisiade, nec me deus aequore mersit. <a name=348> </a>
<LI>Namque gubernaclum multa vi forte revolsum,<a name=349> </a>
<LI>cui datus haerebam custos cursusque regebam,<a name=350> </a>
<LI>praecipitans traxi mecum.  Maria aspera iuro<a name=351> </a>
<LI>non ullum pro me tantum cepisse timorem,<a name=352> </a>
<LI>quam tua ne, spoliata armis, excussa magistro,<a name=353> </a>
<LI>deficeret tantis navis surgentibus undis. <a name=354> </a>
<LI>Tris Notus hibernas immensa per aequora noctes<a name=355> </a>
<LI>vexit me violentus aqua; vix lumine quarto<a name=356> </a>
<LI>prospexi Italiam summa sublimis ab unda. <a name=357> </a>
<LI>Paulatim adnabam terrae; iam tuta tenebam,<a name=358> </a>
<LI>ni gens crudelis madida cum veste gravatum<a name=359> </a>
<LI>prensantemque uncis manibus capita aspera montis<a name=360> </a>
<LI>ferro invasisset, praedamque ignara putasset. <a name=361> </a>
<LI>Nunc me fluctus habet, versantque in litore venti. <a name=362> </a>
<LI>Quod te per caeli iucundum lumen et auras,<a name=363> </a>
<LI>per genitorem oro, per spes surgentis Iuli,<a name=364> </a>
<LI>eripe me his, invicte, malis:  aut tu mihi terram<a name=365> </a>
<LI>inice, namque potes, portusque require Velinos;<a name=366> </a>
<LI>aut tu, si qua via est, si quam tibi diva creatrix<a name=367> </a>
<LI>ostendit - neque enim, credo, sine numine divom<a name=368> </a>
<LI>flumina tanta paras Stygiamque innare paludem - <a name=369> </a>
<LI>da dextram misero, et tecum me tolle per undas,<a name=370> </a>
<LI>sedibus ut saltem placidis in morte quiescam. <a name=371> </a>
<LI>Talia fatus erat, coepit cum talia vates: <a name=372> </a>
<LI>`Unde haec, o Palinure, tibi tam dira cupido? <a name=373> </a>
<LI>Tu Stygias inhumatus aquas amnemque severum<a name=374> </a>
<LI>Eumenidum aspicies, ripamve iniussus adibis? <a name=375> </a>
<LI>Desine fata deum flecti sperare precando. <a name=376> </a>
<LI>Sed cape dicta memor, duri solatia casus. <a name=377> </a>
<LI>Nam tua finitimi, longe lateque per urbes<a name=378> </a>
<LI>prodigiis acti caelestibus, ossa piabunt,<a name=379> </a>
<LI>et statuent tumulum, et tumulo sollemnia mittent,<a name=380> </a>
<LI>aeternumque locus Palinuri nomen habebit.'<a name=381> </a>
<LI>His dictis curae emotae, pulsusque parumper<a name=382> </a>
<LI>corde dolor tristi:  gaudet cognomine terrae. <a name=383> </a>
<LI>    Ergo iter inceptum peragunt fluvioque propinquant. <a name=384> </a>
<LI>Navita quos iam inde ut Stygia prospexit ab unda<a name=385> </a>
<LI>per tacitum nemus ire pedemque advertere ripae,<a name=386> </a>
<LI>sic prior adgreditur dictis, atque increpat ultro: <a name=387> </a>
<LI>`Quisquis es, armatus qui nostra ad flumina tendis,<a name=388> </a>
<LI>fare age, quid venias, iam istinc, et comprime gressum. <a name=389> </a>
<LI>Umbrarum hic locus est, somni noctisque soporae;<a name=390> </a>
<LI>corpora viva nefas Stygia vectare carina. <a name=391> </a>
<LI>Nec vero Alciden me sum laetatus euntem<a name=392> </a>
<LI>accepisse lacu, nec Thesea Pirithoumque,<a name=393> </a>
<LI>dis quamquam geniti atque invicti viribus essent. <a name=394> </a>
<LI>Tartareum ille manu custodem in vincla petivit,<a name=395> </a>
<LI>ipsius a solio regis, traxitque trementem;<a name=396> </a>
<LI>hi dominam Ditis thalamo deducere adorti.'<a name=397> </a>
<LI>Quae contra breviter fata est Amphrysia vates: <a name=398> </a>
<LI>`Nullae hic insidiae tales; absiste moveri;<a name=399> </a>
<LI>nec vim tela ferunt; licet ingens ianitor antro<a name=400> </a>
<LI>aeternum latrans exsanguis terreat umbras,<a name=401> </a>
<LI>casta licet patrui servet Proserpina limen. <a name=402> </a>
<LI>Troius Aeneas, pietate insignis et armis,<a name=403> </a>
<LI>ad genitorem imas Erebi descendit ad umbras. <a name=404> </a>
<LI>Si te nulla movet tantae pietatis imago,<a name=405> </a>
<LI>at ramum hunc' (aperit ramum, qui veste latebat)<a name=406> </a>
<LI>`adgnoscas.' Tumida ex ira tum corda residunt. <a name=407> </a>
<LI>Nec plura his.  Ille admirans venerabile donum<a name=408> </a>
<LI>fatalis virgae, longo post tempore visum,<a name=409> </a>
<LI>caeruleam advertit puppim, ripaeque propinquat. <a name=410> </a>
<LI>Inde alias animas, quae per iuga longa sedebant,<a name=411> </a>
<LI>deturbat, laxatque foros; simul accipit alveo<a name=412> </a>
<LI>ingentem Aenean.  Gemuit sub pondere cymba<a name=413> </a>
<LI>sutilis, et multam accepit rimosa paludem. <a name=414> </a>
<LI>Tandem trans fluvium incolumis vatemque virumque<a name=415> </a>
<LI>informi limo glaucaque exponit in ulva. <a name=416> </a>
<LI>    Cerberus haec ingens latratu regna trifauci<a name=417> </a>
<LI>personat, adverso recubans immanis in antro. <a name=418> </a>
<LI>Cui vates, horrere videns iam colla colubris,<a name=419> </a>
<LI>melle soporatam et medicatis frugibus offam<a name=420> </a>
<LI>obicit.  Ille fame rabida tria guttura pandens<a name=421> </a>
<LI>corripit obiectam, atque immania terga resolvit<a name=422> </a>
<LI>fusus humi, totoque ingens extenditur antro. <a name=423> </a>
<LI>Occupat Aeneas aditum custode sepulto,<a name=424> </a>
<LI>evaditque celer ripam inremeabilis undae. <a name=425> </a>
<LI>    Continuo auditae voces, vagitus et ingens,<a name=426> </a>
<LI>infantumque animae flentes in limine primo,<a name=427> </a>
<LI>quos dulcis vitae exsortes et ab ubere raptos<a name=428> </a>
<LI>abstulit atra dies et funere mersit acerbo;<a name=429> </a>
<LI>hos iuxta falso damnati crimine mortis. <a name=430> </a>
<LI>Nec vero hae sine sorte datae, sine iudice, sedes: <a name=431> </a>
<LI>quaesitor Minos urnam movet; ille silentum<a name=432> </a>
<LI>conciliumque vocat vitasque et crimina discit. <a name=433> </a>
<LI>Proxuma deinde tenent maesti loca, qui sibi letum<a name=434> </a>
<LI>insontes peperere manu, lucemque perosi<a name=435> </a>
<LI>proiecere animas.  Quam vellent aethere in alto<a name=436> </a>
<LI>nunc et pauperiem et duros perferre labores!<a name=437> </a>
<LI>Fas obstat, tristisque palus inamabilis undae<a name=438> </a>
<LI>alligat, et noviens Styx interfusa coercet. <a name=439> </a>
<LI>Nec procul hinc partem fusi monstrantur in omnem<a name=440> </a>
<LI>lugentes campi:  sic illos nomine dicunt. <a name=441> </a>
<LI>Hic, quos durus amor crudeli tabe peredit,<a name=442> </a>
<LI>secreti celant calles et myrtea circum<a name=443> </a>
<LI>silva tegit; curae non ipsa in morte relinquunt. <a name=444> </a>
<LI>His Phaedram Procrimque locis, maestamque Eriphylen<a name=445> </a>
<LI>crudelis nati monstrantem volnera, cernit,<a name=446> </a>
<LI>Evadnenque et Pasiphaen; his Laodamia<a name=447> </a>
<LI>it comes, et iuvenis quondam, nunc femina, Caeneus,<a name=448> </a>
<LI>rursus et in veterem fato revoluta figuram. <a name=449> </a>
<LI>Inter quas Phoenissa recens a volnere Dido<a name=450> </a>
<LI>errabat silva in magna; quam Troius heros<a name=451> </a>
<LI>ut primum iuxta stetit adgnovitque per umbras<a name=452> </a>
<LI>obscuram, qualem primo qui surgere mense<a name=453> </a>
<LI>aut videt, aut vidisse putat per nubila lunam,<a name=454> </a>
<LI>demisit lacrimas, dulcique adfatus amore est: <a name=455> </a>
<LI>`Infelix Dido, verus mihi nuntius ergo<a name=456> </a>
<LI>venerat exstinctam, ferroque extrema secutam? <a name=457> </a>
<LI>Funeris heu tibi causa fui?  Per sidera iuro,<a name=458> </a>
<LI>per superos, et si qua fides tellure sub ima est,<a name=459> </a>
<LI>invitus, regina, tuo de litore cessi. <a name=460> </a>
<LI>Sed me iussa deum, quae nunc has ire per umbras,<a name=461> </a>
<LI>per loca senta situ cogunt noctemque profundam,<a name=462> </a>
<LI>imperiis egere suis; nec credere quivi<a name=463> </a>
<LI>hunc tantum tibi me discessu ferre dolorem. <a name=464> </a>
<LI>Siste gradum, teque aspectu ne subtrahe nostro. <a name=465> </a>
<LI>Quem fugis?  Extremum fato, quod te adloquor, hoc est.'<a name=466> </a>
<LI>Talibus Aeneas ardentem et torva tuentem<a name=467> </a>
<LI>lenibat dictis animum, lacrimasque ciebat. <a name=468> </a>
<LI>Illa solo fixos oculos aversa tenebat,<a name=469> </a>
<LI>nec magis incepto voltum sermone movetur,<a name=470> </a>
<LI>quam si dura silex aut stet Marpesia cautes. <a name=471> </a>
<LI>landem corripuit sese, atque inimica refugit<a name=472> </a>
<LI>in nemus umbriferum, coniunx ubi pristinus illi<a name=473> </a>
<LI>respondet curis aequatque Sychaeus amorem. <a name=474> </a>
<LI>Nec minus Aeneas, casu concussus iniquo,<a name=475> </a>
<LI>prosequitur lacrimis longe, et miseratur euntem. <a name=476> </a>
<LI>    Inde datum molitur iter.  Iamque arva tenebant<a name=477> </a>
<LI>ultima, quae bello clari secreta frequentant. <a name=478> </a>
<LI>Hic illi occurrit Tydeus, hic inclutus armis<a name=479> </a>
<LI>Parthenopaeus et Adrasti pallentis imago;<a name=480> </a>
<LI>hic multum fleti ad superos belloque caduci<a name=481> </a>
<LI>Dardanidae, quos ille omnes longo ordine cernens<a name=482> </a>
<LI>ingemuit, Glaucumque Medontaque Thersilochumque,<a name=483> </a>
<LI>tris Antenoridas, Cererique sacrum Polyphoeten,<a name=484> </a>
<LI>Idaeumque, etiam currus, etiam arma tenentem. <a name=485> </a>
<LI>circumstant animae dextra laevaque frequentes;<a name=486> </a>
<LI>nec vidisse semel satis est; iuvat usque morari,<a name=487> </a>
<LI>et conferre gradum, et veniendi discere causas. <a name=488> </a>
<LI>At Danaum proceres Agamemnoniaeque phalanges<a name=489> </a>
<LI>ut videre virum fulgentiaque arma per umbras,<a name=490> </a>
<LI>ingenti trepidare metu; pars vertere terga,<a name=491> </a>
<LI>ceu quondam petiere rates; pars tollere vocem<a name=492> </a>
<LI>exiguam, inceptus clamor frustratur hiantes. <a name=493> </a>
<LI>    Atque hic Priamiden laniatum corpore toto<a name=494> </a>
<LI>Deiphobum videt et lacerum crudeliter ora,<a name=495> </a>
<LI>ora manusque ambas, populataque tempora raptis<a name=496> </a>
<LI>auribus, et truncas inhonesto volnere nares. <a name=497> </a>
<LI>Vix adeo adgnovit pavitantem et dira tegentem<a name=498> </a>
<LI>supplicia, et notis compellat vocibus ultro: <a name=499> </a>
<LI>`Deiphobe armipotens, genus alto a sanguine Teucri<a name=500> </a>
<LI>quis tam crudeles optavit sumere poenas? <a name=501> </a>
<LI>Cui tantum de te licuit?  Mihi fama suprema<a name=502> </a>
<LI>nocte tulit fessum vasta te caede Pelasgum<a name=503> </a>
<LI>procubuisse super confusae stragis acervum. <a name=504> </a>
<LI>Tunc egomet tumulum Rhoeteo litore inanem<a name=505> </a>
<LI>constitui, et magna Manes ter voce vocavi. <a name=506> </a>
<LI>Nomen et arma locum servant; te, amice, nequivi<a name=507> </a>
<LI>conspicere, et patria decedens ponere terra.'<a name=508> </a>
<LI>Ad quae Priamides:  `Nihil O tibi amice relictum;<a name=509> </a>
<LI>omnia Deiphobo solvisti et funeris umbris. <a name=510> </a>
<LI>Sed me fata mea et scelus exitiale Lacaenae<a name=511> </a>
<LI>his mersere malis; illa haec monumenta reliquit. <a name=512> </a>
<LI>Namque ut supremam falsa inter gaudia noctem<a name=513> </a>
<LI>egerimus, nosti; et nimium meminisse necesse est. <a name=514> </a>
<LI>Cum fatalis equus saltu super ardua venit<a name=515> </a>
<LI>Pergama, et armatum peditem gravis attulit alvo,<a name=516> </a>
<LI>illa, chorum simulans, evantes orgia circum<a name=517> </a>
<LI>ducebat Phrygias; flammam media ipsa tenebat<a name=518> </a>
<LI>ingentem, et summa Danaos ex arce vocabat. <a name=519> </a>
<LI>Tum me, confectum curis somnoque gravatum,<a name=520> </a>
<LI>infelix habuit thalamus, pressitque iacentem<a name=521> </a>
<LI>dulcis et alta quies placidaeque simillima morti<a name=522> </a>
<LI>Egregia interea coniunx arma omnia tectis<a name=523> </a>
<LI>amovet, et fidum capiti subduxerat ensem;<a name=524> </a>
<LI>intra tecta vocat Menelaum, et limina pandit,<a name=525> </a>
<LI>scilicet id magnum sperans fore munus amanti,<a name=526> </a>
<LI>et famam exstingui veterum sic posse malorum. <a name=527> </a>
<LI>Quid moror?  Inrumpunt thalamo; comes additur una<a name=528> </a>
<LI>hortator scelerum Aeolides.  Di, talia Grais<a name=529> </a>
<LI>instaurate, pio si poenas ore reposco!<a name=530> </a>
<LI>Sed te qui vivum casus, age, fare vicissim,<a name=531> </a>
<LI>attulerint.  Pelagine venis erroribus actus,<a name=532> </a>
<LI>an monitu divom?  An quae te Fortuna fatigat,<a name=533> </a>
<LI>ut tristes sine sole domos, loca turbida, adires?'<a name=534> </a>
<LI>    Hac vice sermonum roseis Aurora quadrigis<a name=535> </a>
<LI>iam medium aetherio cursu traiecerat axem;<a name=536> </a>
<LI>et fors omne datum traherent per talia tempus;<a name=537> </a>
<LI>sed comes admonuit, breviterque adfata Sibylla est: <a name=538> </a>
<LI>`Nox ruit, Aenea; nos flendo ducimus horas. <a name=539> </a>
<LI>Hic locus est, partes ubi se via findit in ambas: <a name=540> </a>
<LI>dextera quae Ditis magni sub moenia tendit,<a name=541> </a>
<LI>hac iter Elysium nobis; at laeva malorum<a name=542> </a>
<LI>exercet poenas, et ad impia Tartara mittit.'<a name=543> </a>
<LI>Deiphobus contra:  `Ne saevi, magna sacerdos;<a name=544> </a>
<LI>discedam, explebo numerum, reddarque tenebris. <a name=545> </a>
<LI>I decus, i, nostrum; melioribus utere fatis!'<a name=546> </a>
<LI>Tantum effatus, et in verbo vestigia torsit. <a name=547> </a>
<LI>    Respicit Aeneas subito, et sub rupe sinistra<a name=548> </a>
<LI>moenia lata videt, triplici circumdata muro,<a name=549> </a>
<LI>quae rapidus flammis ambit torrentibus amnis,<a name=550> </a>
<LI>Tartareus Phlegethon, torquetque sonantia saxa. <a name=551> </a>
<LI>Porta adversa ingens, solidoque adamante columnae,<a name=552> </a>
<LI>vis ut nulla virum, non ipsi exscindere bello<a name=553> </a>
<LI>caelicolae valeant; stat ferrea turris ad auras,<a name=554> </a>
<LI>Tisiphoneque sedens, palla succincta cruenta,<a name=555> </a>
<LI>vestibulum exsomnis servat noctesque diesque,<a name=556> </a>
<LI>Hinc exaudiri gemitus, et saeva sonare<a name=557> </a>
<LI>verbera; tum stridor ferri, tractaeque catenae. <a name=558> </a>
<LI>Constitit Aeneas, strepitumque exterritus hausit. <a name=559> </a>
<LI>`Quae scelerum facies, O virgo, effare; quibusve<a name=560> </a>
<LI>urguentur poenis?  Quis tantus plangor ad auras?'<a name=561> </a>
<LI>Tum vates sic orsa loqui:  `Dux inclute Teucrum,<a name=562> </a>
<LI>nulli fas casto sceleratum insistere limen;<a name=563> </a>
<LI>sed me cum lucis Hecate praefecit Avernis,<a name=564> </a>
<LI>ipsa deum poenas docuit, perque omnia duxit. <a name=565> </a>
<LI>Gnosius haec Rhadamanthus habet, durissima regna,<a name=566> </a>
<LI>castigatque auditque dolos, subigitque fateri,<a name=567> </a>
<LI>quae quis apud superos, furto laetatus inani,<a name=568> </a>
<LI>distulit in seram commissa piacula mortem. <a name=569> </a>
<LI>Continuo sontes ultrix accincta flagello<a name=570> </a>
<LI>Tisiphone quatit insultans, torvosque sinistra<a name=571> </a>
<LI>intentans angues vocat agmina saeva sororum. <a name=572> </a>
<LI>Tum demum horrisono stridentes cardine sacrae<a name=573> </a>
<LI>panduntur portae.  Cernis custodia qualis<a name=574> </a>
<LI>vestibulo sedeat, facies quae limina servet? <a name=575> </a>
<LI>Quinquaginta atris immanis hiatibus Hydra<a name=576> </a>
<LI>saevior intus habet sedem.  Tum Tartarus ipse<a name=577> </a>
<LI>bis patet in praeceps tantum tenditque sub umbras,<a name=578> </a>
<LI>quantus ad aetherium caeli suspectus Olympum. <a name=579> </a>
<LI>Hic genus antiquum Terrae, Titania pubes,<a name=580> </a>
<LI>fulmine deiecti fundo volvuntur in imo. <a name=581> </a>
<LI>`Hic et Aloidas geminos immania vidi<a name=582> </a>
<LI>corpora, qui manibus magnum rescindere caelum<a name=583> </a>
<LI>adgressi, superisque Iovem detrudere regnis. <a name=584> </a>
<LI>Vidi et crudeles dantem Salmonea poenas,<a name=585> </a>
<LI>dum flammas Iovis et sonitus imitatur Olympi. <a name=586> </a>
<LI>Quattuor hic invectus equis et lampada quassans<a name=587> </a>
<LI>per Graium populos mediaeque per Elidis urbem<a name=588> </a>
<LI>ibat ovans, divomque sibi poscebat honorem, - <a name=589> </a>
<LI>demens, qui nimbos et non imitabile fulmen<a name=590> </a>
<LI>aere et cornipedum pulsu simularet equorum. <a name=591> </a>
<LI>At pater omnipotens densa inter nubila telum<a name=592> </a>
<LI>contorsit, non ille faces nec fumea taedis<a name=593> </a>
<LI>lumina, praecipitemque immani turbine adegit. <a name=594> </a>
<LI>Nec non et Tityon, Terrae omniparentis alumnum,<a name=595> </a>
<LI>cernere erat, per tota novem cui iubera corpus<a name=596> </a>
<LI>porrigitur, rostroque immanis voltur obunco<a name=597> </a>
<LI>immortale iecur tondens fecundaque poenis<a name=598> </a>
<LI>viscera, rimaturque epulis, habitatque sub alto<a name=599> </a>
<LI>pectore, nec fibris requies datur ulla renatis. <a name=600> </a>
<LI>[Quid memorem Lapithas, Ixiona Pirithoumque?]<a name=601> </a>
<LI>quos super atra silex iam iam lapsura cadentique<a name=602> </a>
<LI>imminet adsimilis; lucent genialibus altis<a name=603> </a>
<LI>aurea fulcra toris, epulaeque ante ora paratae<a name=604> </a>
<LI>regifico luxu; Furiarum maxima iuxta<a name=605> </a>
<LI>accubat, et manibus prohibet contingere mensas,<a name=606> </a>
<LI>exsurgitque facem attollens, atque intonat ore. <a name=607> </a>
<LI>`Hic, quibus invisi fratres, dum vita manebat,<a name=608> </a>
<LI>pulsatusve parens, et fraus innexa clienti,<a name=609> </a>
<LI>aut qui divitiis soli incubuere repertis,<a name=610> </a>
<LI>nec partem posuere suis (quae maxima turba est),<a name=611> </a>
<LI>quique ob adulterium caesi, quique arma secuti<a name=612> </a>
<LI>impia nec veriti dominorum fallere dextras,<a name=613> </a>
<LI>inclusi poenam exspectant.  Ne quaere doceri<a name=614> </a>
<LI>quam poenam, aut quae forma viros fortunave mersit. <a name=615> </a>
<LI>Saxum ingens volvunt alii, radiisque rotarum<a name=616> </a>
<LI>districti pendent; sedet, aeternumque sedebit,<a name=617> </a>
<LI>infelix Theseus; Phlegyasque miserrimus omnis<a name=618> </a>
<LI>admonet, et magna testatur voce per umbras: <a name=619> </a>
<LI>``Discite iustitiam moniti, et non temnere divos.''<a name=620> </a>
<LI>Vendidit hic auro patriam, dominumque potentem<a name=621> </a>
<LI>imposuit; fixit leges pretio atque refixit;<a name=622> </a>
<LI>hic thalamum invasit natae vetitosque hymenaeos;<a name=623> </a>
<LI>ausi omnes immane nefas, ausoque potiti. <a name=624> </a>
<LI>Non, mihi si linguae centum sint oraque centum,<a name=625> </a>
<LI>ferrea vox, omnis scelerum comprendere formas,<a name=626> </a>
<LI>omnia poenarum percurrere nomina possim.'<a name=627> </a>
<LI>    Haec ubi dicta dedit Phoebi longaeva sacerdos: <a name=628> </a>
<LI>`Sed iam age, carpe viam et susceptum perfice munus;<a name=629> </a>
<LI>adceleremus' ait; `Cyclopum educta caminis<a name=630> </a>
<LI>moenia conspicio atque adverso fornice portas,<a name=631> </a>
<LI>haec ubi nos praecepta iubent deponere dona.'<a name=632> </a>
<LI>Dixerat, et pariter, gressi per opaca viarum,<a name=633> </a>
<LI>corripiunt spatium medium, foribusque propinquant. <a name=634> </a>
<LI>Occupat Aeneas aditum, corpusque recenti<a name=635> </a>
<LI>spargit aqua, ramumque adverso in limine figit. <a name=636> </a>
<LI>    His demum exactis, perfecto munere divae,<a name=637> </a>
<LI>devenere locos laetos et amoena virecta<a name=638> </a>
<LI>fortunatorum nemorum sedesque beatas. <a name=639> </a>
<LI>Largior hic campos aether et lumine vestit<a name=640> </a>
<LI>purpureo, solemque suum, sua sidera norunt. <a name=641> </a>
<LI>Pars in gramineis exercent membra palaestris,<a name=642> </a>
<LI>contendunt ludo et fulva luctantur harena;<a name=643> </a>
<LI>pars pedibus plaudunt choreas et carmina dicunt. <a name=644> </a>
<LI>Nec non Threicius longa cum veste sacerdos<a name=645> </a>
<LI>obloquitur numeris septem discrimina vocum,<a name=646> </a>
<LI>iamque eadem digitis, iam pectine pulsat eburno. <a name=647> </a>
<LI>Hic genus antiquum Teucri, pulcherrima proles,<a name=648> </a>
<LI>magnanimi heroes, nati melioribus annis,<a name=649> </a>
<LI>Ilusque Assaracusque et Troiae Dardanus auctor. <a name=650> </a>
<LI>Arma procul currusque virum miratur inanes. <a name=651> </a>
<LI>Stant terra defixae hastae, passimque soluti<a name=652> </a>
<LI>per campum pascuntur equi.  Quae gratia currum<a name=653> </a>
<LI>armorumque fuit vivis, quae cura nitentis<a name=654> </a>
<LI>pascere equos, eadem sequitur tellure repostos. <a name=655> </a>
<LI>Conspicit, ecce, alios dextra laevaque per herbam<a name=656> </a>
<LI>vescentis, laetumque choro paeana canentis<a name=657> </a>
<LI>inter odoratum lauri nemus, unde superne<a name=658> </a>
<LI>plurimus Eridani per silvam volvitur amnis. <a name=659> </a>
<LI>Hic manus ob patriam pugnando volnera passi,<a name=660> </a>
<LI>quique sacerdotes casti, dum vita manebat,<a name=661> </a>
<LI>quique pii vates et Phoebo digna locuti,<a name=662> </a>
<LI>inventas aut qui vitam excoluere per artes,<a name=663> </a>
<LI>quique sui memores alios fecere merendo,<a name=664> </a>
<LI>omnibus his nivea cinguntur tempora vitta. <a name=665> </a>
<LI>Quos circumfusos sic est adfata Sybilla,<a name=666> </a>
<LI>Musaeum ante omnes, medium nam plurima turba<a name=667> </a>
<LI>hunc habet, atque umeris exstantem suspicit altis: <a name=668> </a>
<LI>`Dicite, felices animae, tuque, optime vates,<a name=669> </a>
<LI>quae regio Anchisen, quis habet locus?  Illius ergo<a name=670> </a>
<LI>venimus, et magnos Erebi transnavimus amnes.'<a name=671> </a>
<LI>Atque huic responsum paucis ita reddidit heros: <a name=672> </a>
<LI>`Nulli certa domus; lucis habitamus opacis,<a name=673> </a>
<LI>riparumque toros et prata recentia rivis<a name=674> </a>
<LI>incolimus.  Sed vos, si fert ita corde voluntas,<a name=675> </a>
<LI>hoc superate iugum; et facili iam tramite sistam.'<a name=676> </a>
<LI>Dixit, et ante tulit gressum, camposque nitentis<a name=677> </a>
<LI>desuper ostentat; dehinc summa cacumina linquunt. <a name=678> </a>
<LI>    At pater Anchises penitus convalle virenti<a name=679> </a>
<LI>inclusas animas superumque ad lumen ituras<a name=680> </a>
<LI>lustrabat studio recolens, omnemque suorum<a name=681> </a>
<LI>forte recensebat numerum carosque nepotes,<a name=682> </a>
<LI>fataque fortunasque virum moresque manusque. <a name=683> </a>
<LI>Isque ubi tendentem adversum per gramina videt<a name=684> </a>
<LI>Aenean, alacris palmas utrasque tetendit,<a name=685> </a>
<LI>effusaeque genis lacrimae, et vox excidit ore: <a name=686> </a>
<LI>`Venisti tandem, tuaque exspectata parenti<a name=687> </a>
<LI>vicit iter durum pietas?  Datur ora tueri,<a name=688> </a>
<LI>nate, tua, et notas audire et reddere voces? <a name=689> </a>
<LI>Sic equidem ducebam animo rebarque futurum,<a name=690> </a>
<LI>tempora dinumerans' nec me mea cura fefellit. <a name=691> </a>
<LI>Quas ego te terras et quanta per aequora vectum<a name=692> </a>
<LI>accipio! quantis iactatum, nate, periclis!<a name=693> </a>
<LI>Quam metui, ne quid Libyae tibi regna nocerent!'<a name=694> </a>
<LI>Ille autem:  `Tua me, genitor, tua tristis imago,<a name=695> </a>
<LI>saepius occurrens, haec limina tendere adegit: <a name=696> </a>
<LI>stant sale Tyrrheno classes.  Da iungere dextram,<a name=697> </a>
<LI>da, genitor, teque amplexu ne subtrahe nostro.'<a name=698> </a>
<LI>Sic memorans, largo fletu simul ora rigabat. <a name=699> </a>
<LI>Ter conatus ibi collo dare brachia circum,<a name=700> </a>
<LI>ter frustra comprensa manus effugit imago,<a name=701> </a>
<LI>[par levibus ventis volucrique simillima somno.]<a name=702> </a>
<LI>    Interea videt Aeneas in valle reducta<a name=703> </a>
<LI>seclusum nemus et virgulta sonantia silvis,<a name=704> </a>
<LI>Lethaeumque, domos placidas qui praenatat, amnem. <a name=705> </a>
<LI>Hunc circum innumerae gentes populique volabant;<a name=706> </a>
<LI>ac - velut in pratis ubi apes aestate serena<a name=707> </a>
<LI>floribus insidunt variis, et candida circum<a name=708> </a>
<LI>lilia funduntur - strepit omnis murmure campus. <a name=709> </a>
<LI>Horrescit visu subito, causasque requirit<a name=710> </a>
<LI>inscius Aeneas, quae sint ea flumina porro,<a name=711> </a>
<LI>quive viri tanto complerint agmine ripas. <a name=712> </a>
<LI>Tum pater Anchises:  `Animae, quibus altera fato<a name=713> </a>
<LI>corpora debentur, Lethaei ad fluminis undam<a name=714> </a>
<LI>securos latices et longa oblivia potant. <a name=715> </a>
<LI>[Has equidem memorare tibi atque ostendere coram,]<a name=716> </a>
<LI>iampridem hanc prolem cupio enumerare meorum,<a name=717> </a>
<LI>quo magis Italia mecum laetere reperta.'<a name=718> </a>
<LI>`O pater, anne aliquas ad caelum hinc ire putandum est<a name=719> </a>
<LI>sublimis animas, iterumque ad tarda reverti<a name=720> </a>
<LI>corpora?  Quae lucis miseris tam dira cupido?'<a name=721> </a>
<LI>`Dicam equidem, nec te suspensum, nate, tenebo'<a name=722> </a>
<LI>suscipit Anchises, atque ordine singula pandit. <a name=723> </a>
<LI>    `Principio caelum ac terras camposque liquentis<a name=724> </a>
<LI>lucentemque globum Lunae Titaniaque astra<a name=725> </a>
<LI>spiritus intus alit, totamque infusa per artus<a name=726> </a>
<LI>mens agitat molem et magno se corpore miscet. <a name=727> </a>
<LI>Inde hominum pecudumque genus, vitaeque volantum,<a name=728> </a>
<LI>et quae marmoreo fert monstra sub aequore pontus. <a name=729> </a>
<LI>Igneus est ollis vigor et caelestis origo<a name=730> </a>
<LI>seminibus, quantum non noxia corpora tardant,<a name=731> </a>
<LI>terrenique hebetant artus moribundaque membra. <a name=732> </a>
<LI>Hinc metuunt cupiuntque, dolent gaudentque, neque auras<a name=733> </a>
<LI>dispiciunt clausae tenebris et carcere caeco. <a name=734> </a>
<LI>Quin et supremo cum lumine vita reliquit,<a name=735> </a>
<LI>non tamen omne malum miseris nec funditus omnes<a name=736> </a>
<LI>corporeae excedunt pestes, penitusque necesse est<a name=737> </a>
<LI>multa diu concreta modis inolescere miris. <a name=738> </a>
<LI>Ergo exercentur poenis, veterumque malorum<a name=739> </a>
<LI>supplicia expendunt:  aliae panduntur inanes<a name=740> </a>
<LI>suspensae ad ventos; aliis sub gurgite vasto<a name=741> </a>
<LI>infectum eluitur scelus, aut exuritur igni;<a name=742> </a>
<LI>quisque suos patimur Manes; exinde per amplum<a name=743> </a>
<LI>mittimur Elysium, et pauci laeta arva tenemus;<a name=744> </a>
<LI>donec longa dies, perfecto temporis orbe,<a name=745> </a>
<LI>concretam exemit labem, purumque relinquit<a name=746> </a>
<LI>aetherium sensum atque aurai simplicis ignem. <a name=747> </a>
<LI>Has omnes, ubi mille rotam volvere per annos,<a name=748> </a>
<LI>Lethaeum ad fluvium deus evocat agmine magno,<a name=749> </a>
<LI>scilicet immemores supera ut convexa revisant,<a name=750> </a>
<LI>rursus et incipiant in corpora velle reverti.'<a name=751> </a>
<LI>    Dixerat Anchises, natumque unaque Sibyllam<a name=752> </a>
<LI>conventus trahit in medios turbamque sonantem,<a name=753> </a>
<LI>et tumulum capit, unde omnes longo ordine possit<a name=754> </a>
<LI>adversos legere, et venientum discere vultus. <a name=755> </a>
<LI>    `Nunc age, Dardaniam prolem quae deinde sequatur<a name=756> </a>
<LI>gloria, qui maneant Itala de gente nepotes,<a name=757> </a>
<LI>inlustris animas nostrumque in nomen ituras,<a name=758> </a>
<LI>expediam dictis, et te tua fata docebo. <a name=759> </a>
<LI>Ille, vides, pura iuvenis qui nititur hasta,<a name=760> </a>
<LI>proxuma sorte tenet lucis loca, primus ad auras<a name=761> </a>
<LI>aetherias Italo commixtus sanguine surget,<a name=762> </a>
<LI>silvius, Albanum nomen, tua postuma proles,<a name=763> </a>
<LI>quem tibi longaevo serum Lavinia coniunx<a name=764> </a>
<LI>educet silvis regem regumque parentem,<a name=765> </a>
<LI>unde genus Longa nostrum dominabitur Alba. <a name=766> </a>
<LI>`Proxumus ille Procas, Troianae gloria gentis,<a name=767> </a>
<LI>et Capys, et Numitor, et qui te nomine reddet<a name=768> </a>
<LI>Silvius Aeneas, pariter pietate vel armis<a name=769> </a>
<LI>egregius, si umquam regnandam acceperit Albam. <a name=770> </a>
<LI>Qui iuvenes! Quantas ostentant, aspice, vires,<a name=771> </a>
<LI>atque umbrata gerunt civili tempora quercu!<a name=772> </a>
<LI>Hi tibi Nomentum et Gabios urbemque Fidenam,<a name=773> </a>
<LI>hi Collatinas imponent montibus arces,<a name=774> </a>
<LI>Pometios Castrumque Inui Bolamque Coramque. <a name=775> </a>
<LI>Haec tum nomina erunt, nunc sunt sine nomine terrae. <a name=776> </a>
<LI>`Quin et avo comitem sese Mavortius addet<a name=777> </a>
<LI>Romulus, Assaraci quem sanguinis Ilia mater<a name=778> </a>
<LI>educet.  Viden, ut geminae stant vertice cristae,<a name=779> </a>
<LI>et pater ipse suo superum iam signat honore? <a name=780> </a>
<LI>En, huius, nate, auspiciis illa incluta Roma<a name=781> </a>
<LI>imperium terris, animos aequabit Olympo,<a name=782> </a>
<LI>septemque una sibi muro circumdabit arces,<a name=783> </a>
<LI>felix prole virum:  qualis Berecyntia mater<a name=784> </a>
<LI>invehitur curru Phrygias turrita per urbes,<a name=785> </a>
<LI>laeta deum partu, centum complexa nepotes,<a name=786> </a>
<LI>omnes caelicolas, omnes supera alta tenentes. <a name=787> </a>
<LI>`Huc geminas nunc flecte acies, hanc aspice gentem<a name=788> </a>
<LI>Romanosque tuos.  Hic Caesar et omnis Iuli<a name=789> </a>
<LI>progenies magnum caeli ventura sub axem. <a name=790> </a>
<LI>Hic vir, hic est, tibi quem promitti saepius audis,<a name=791> </a>
<LI>Augustus Caesar, Divi genus, aurea condet<a name=792> </a>
<LI>saecula qui rursus Latio regnata per arva<a name=793> </a>
<LI>Saturno quondam, super et Garamantas et Indos<a name=794> </a>
<LI>proferet imperium:  iacet extra sidera tellus,<a name=795> </a>
<LI>extra anni solisque vias, ubi caelifer Atlas<a name=796> </a>
<LI>axem umero torquet stellis ardentibus aptum. <a name=797> </a>
<LI>Huius in adventum iam nunc et Caspia regna<a name=798> </a>
<LI>responsis horrent divom et Maeotia tellus,<a name=799> </a>
<LI>et septemgemini turbant trepida ostia Nili. <a name=800> </a>
<LI>Nec vero Alcides tantum telluris obivit,<a name=801> </a>
<LI>fixerit aeripedem cervam licet, aut Erymanthi<a name=802> </a>
<LI>pacarit nemora, et Lernam tremefecerit arcu;<a name=803> </a>
<LI>nec, qui pampineis victor iuga flectit habenis,<a name=804> </a>
<LI>Liber, agens celso Nysae de vertice tigres. <a name=805> </a>
<LI>aut dubitamus adhuc virtute extendere vires,<a name=806> </a>
<LI>aut metus Ausonia prohibet consistere terra? <a name=807> </a>
<LI>`Quis procul ille autem ramis insignis olivae<a name=808> </a>
<LI>sacra ferens?  Nosco crines incanaque menta<a name=809> </a>
<LI>regis Romani, primus qui legibus urbem<a name=810> </a>
<LI>fundabit, Curibus parvis et paupere terra<a name=811> </a>
<LI>missus in imperium magnum.  Cui deinde subibit,<a name=812> </a>
<LI>otia qui rumpet patriae residesque movebit<a name=813> </a>
<LI>Tullus in arma viros et iam desueta triumphis<a name=814> </a>
<LI>agmina.  Quem iuxta sequitur iactantior Ancus,<a name=815> </a>
<LI>nunc quoque iam nimium gaudens popularibus auris. <a name=816> </a>
<LI>Vis et Tarquinios reges, animamque superbam<a name=817> </a>
<LI>ultoris Bruti, fascesque videre receptos? <a name=818> </a>
<LI>Consulis imperium hic primus saevasque secures<a name=819> </a>
<LI>accipiet, natosque pater nova bella moventes<a name=820> </a>
<LI>ad poenam pulchra pro libertate vocabit. <a name=821> </a>
<LI>Infelix, utcumque ferent ea facta minores,<a name=822> </a>
<LI>vincet amor patriae laudumque immensa cupido. <a name=823> </a>
<LI>Quin Decios Drusosque procul saevumque securi<a name=824> </a>
<LI>aspice Torquatum et referentem signa Camillum. <a name=825> </a>
<LI>Illae autem, paribus quas fulgere cernis in armis,<a name=826> </a>
<LI>concordes animae nunc et dum nocte premuntur,<a name=827> </a>
<LI>heu quantum inter se bellum, si lumina vitae<a name=828> </a>
<LI>attigerint, quantas acies stragemque ciebunt!<a name=829> </a>
<LI>Aggeribus socer Alpinis atque arce Monoeci<a name=830> </a>
<LI>descendens, gener adversis instructus Eois. <a name=831> </a>
<LI>Ne, pueri, ne tanta animis adsuescite bella,<a name=832> </a>
<LI>neu patriae validas in viscera vertite vires;<a name=833> </a>
<LI>tuque prior, tu parce, genus qui ducis Olympo,<a name=834> </a>
<LI>proice tela manu, sanguis meus! - <a name=835> </a>
<LI>`Ille triumphata Capitolia ad alta Corintho<a name=836> </a>
<LI>victor aget currum, caesis insignis Achivis. <a name=837> </a>
<LI>Eruet ille Argos Agamemnoniasque Mycenas,<a name=838> </a>
<LI>ipsumque Aeaciden, genus armipotentis Achilli,<a name=839> </a>
<LI>ultus avos Troiae, templa et temerata Minervae. <a name=840> </a>
<LI>Quis te, magne Cato, tacitum, aut te, Cosse, relinquat? <a name=841> </a>
<LI>Quis Gracchi genus, aut geminos, duo fulmina belli,<a name=842> </a>
<LI>Scipiadas, cladem Libyae, parvoque potentem<a name=843> </a>
<LI>Fabricium vel te sulco Serrane, serentem? <a name=844> </a>
<LI>quo fessum rapitis, Fabii?  Tu Maxumus ille es,<a name=845> </a>
<LI>unus qui nobis cunctando restituis rem. <a name=846> </a>
<LI>Excudent alii spirantia mollius aera,<a name=847> </a>
<LI>credo equidem, vivos ducent de marmore voltus,<a name=848> </a>
<LI>orabunt causas melius, caelique meatus<a name=849> </a>
<LI>describent radio, et surgentia sidera dicent: <a name=850> </a>
<LI>tu regere imperio populos, Romane, memento;<a name=851> </a>
<LI>hae tibi erunt artes; pacisque imponere morem,<a name=852> </a>
<LI>parcere subiectis, et debellare superbos.'<a name=853> </a>
<LI>    Sic pater Anchises, atque haec mirantibus addit: <a name=854> </a>
<LI>`Aspice, ut insignis spoliis Marcellus opimis<a name=855> </a>
<LI>ingreditur, victorque viros supereminet omnes!<a name=856> </a>
<LI>Hic rem Romanam, magno turbante tumultu,<a name=857> </a>
<LI>sistet, eques sternet Poenos Gallumque rebellem,<a name=858> </a>
<LI>tertiaque arma patri suspendet capta Quirino.'<a name=859> </a>
<LI>Atque hic Aeneas; una namque ire videbat<a name=860> </a>
<LI>egregium forma iuvenem et fulgentibus armis,<a name=861> </a>
<LI>sed frons laeta parum, et deiecto lumina voltu: <a name=862> </a>
<LI>`Quis, pater, ille, virum qui sic comitatur euntem? <a name=863> </a>
<LI>Filius, anne aliquis magna de stirpe nepotum? <a name=864> </a>
<LI>Quis strepitus circa comitum! Quantum instar in ipso!<a name=865> </a>
<LI>Sed nox atra caput tristi circumvolat umbra.'<a name=866> </a>
<LI>Tum pater Anchises, lacrimis ingressus obortis: <a name=867> </a>
<LI>`O gnate, ingentem luctum ne quaere tuorum;<a name=868> </a>
<LI>ostendent terris hunc tantum fata, neque ultra<a name=869> </a>
<LI>esse sinent.  Nimium vobis Romana propago<a name=870> </a>
<LI>visa potens, Superi, propria haec si dona fuissent. <a name=871> </a>
<LI>Quantos ille virum magnam Mavortis ad urbem<a name=872> </a>
<LI>campus aget gemitus, vel quae, liberine, videbis<a name=873> </a>
<LI>funera, cum tumulum praeterlabere recentem!<a name=874> </a>
<LI>Nec puer Iliaca quisquam de gente Latinos<a name=875> </a>
<LI>in tantum spe tollet avos, nec Romula quondam<a name=876> </a>
<LI>ullo se tantum tellus iactabit alumno. <a name=877> </a>
<LI>Heu pietas, heu prisca fides, invictaque bello<a name=878> </a>
<LI>dextera! Non illi se quisquam impune tulisset<a name=879> </a>
<LI>obvius armato, seu cum pedes iret in hostem,<a name=880> </a>
<LI>seu spumantis equi foderet calcaribus armos. <a name=881> </a>
<LI>Heu, miserande puer, si qua fata aspera rumpas,<a name=882> </a>
<LI>tu Marcellus eris.  Manibus date lilia plenis,<a name=883> </a>
<LI>purpureos spargam flores, animamque nepotis<a name=884> </a>
<LI>his saltem adcumulem donis, et fungar inani<a name=885> </a>
<LI>munere' - Sic tota passim regione vagantur<a name=886> </a>
<LI>aeris in campis latis, atque omnia lustrant. <a name=887> </a>
<LI>Quae postquam Anchises natum per singula duxit,<a name=888> </a>
<LI>incenditque animum famae venientis amore,<a name=889> </a>
<LI>exin bella viro memorat quae deinde gerenda,<a name=890> </a>
<LI>Laurentisque docet populos urbemque Latini,<a name=891> </a>
<LI>et quo quemque modo fugiatque feratque laborem. <a name=892> </a>
<LI>    Sunt geminae Somni portae, quarum altera fertur<a name=893> </a>
<LI>cornea, qua veris facilis datur exitus umbris;<a name=894> </a>
<LI>altera candenti perfecta nitens elephanto,<a name=895> </a>
<LI>sed falsa ad caelum mittunt insomnia Manes. <a name=896> </a>
<LI>His ubi tum natum Anchises unaque Sibyllam<a name=897> </a>
<LI>prosequitur dictis, portaque emittit eburna,<a name=898> </a>
<LI>ille viam secat ad naves sociosque revisit: <a name=899> </a>
<LI>tum se ad Caietae recto fert litore portum. <a name=900> </a>
<LI>[Ancora de prora iacitur, stant litore puppes.]<a name=901> </a>

