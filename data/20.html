<P>
<P  align=center>PUBLI VERGILI MARONIS
<P  align=center>AENEIDOS
<P  align=center>LIBER V
<P>
<P>
<P><OL><LI>INTEREA medium Aeneas iam classe tenebat<a name=1> </a>
<LI>certus iter, fluctusque atros Aquilone secabat,<a name=2> </a>
<LI>moenia respiciens, quae iam infelicis Elissae<a name=3> </a>
<LI>conlucent flammis.  Quae tantum accenderit ignem,<a name=4> </a>
<LI>causa latet; duri magno sed amore dolores<a name=5> </a>
<LI>polluto, notumque, furens quid femina possit,<a name=6> </a>
<LI>triste per augurium Teucrorum pectora ducunt. <a name=7> </a>
<LI>Ut pelagus tenuere rates, nec iam amplius ulla<a name=8> </a>
<LI>occurrit tellus, maria undique et undique caelum,<a name=9> </a>
<LI>olli caeruleus supra caput adstitit imber,<a name=10> </a>
<LI>noctem hiememque ferens, et inhorruit unda tenebris. <a name=11> </a>
<LI>Ipse gubernator puppi Palinurus ab alta: <a name=12> </a>
<LI>`Heu! quianam tanti cinxerunt aethera nimbi? <a name=13> </a>
<LI>Quidve, pater Neptune, paras?' Sic deinde locutus<a name=14> </a>
<LI>colligere arma iubet validisque incumbere remis,<a name=15> </a>
<LI>obliquatque sinus in ventum, ac talia fatur: <a name=16> </a>
<LI>`Magnanime Aenea, non, si mihi Iuppiter auctor<a name=17> </a>
<LI>spondeat, hoc sperem Italiam contingere caelo. <a name=18> </a>
<LI>Mutati transversa fremunt et vespere ab atro<a name=19> </a>
<LI>consurgunt venti, atque in nubem cogitur aer. <a name=20> </a>
<LI>Nec nos obniti contra, nec tendere tantum<a name=21> </a>
<LI>sufficimus.  Superat quoniam Fortuna, sequamur,<a name=22> </a>
<LI>quoque vocat, vertamus iter.  Nec litora longe<a name=23> </a>
<LI>fida reor fraterna Erycis portusque Sicanos,<a name=24> </a>
<LI>si modo rite memor servata remetior astra.'<a name=25> </a>
<LI>Tum pius Aeneas:  `Equidem sic poscere ventos<a name=26> </a>
<LI>iamdudum et frustra cerno te tendere contra: <a name=27> </a>
<LI>Flecte viam velis.  An sit mihi gratior ulla,<a name=28> </a>
<LI>quove magis fessas optem demittere naves,<a name=29> </a>
<LI>quam quae Dardanium tellus mihi servat Acesten,<a name=30> </a>
<LI>et patris Anchisae gremio complectitur ossa?'<a name=31> </a>
<LI>Haec ubi dicta, petunt portus, et vela secundi<a name=32> </a>
<LI>intendunt Zephyri; fertur cita gurgite classis,<a name=33> </a>
<LI>et tandem laeti notae advertuntur harenae. <a name=34> </a>
<LI>    At procul ex celso miratus vertice montis<a name=35> </a>
<LI>adventum sociasque rates occurrit Acestes,<a name=36> </a>
<LI>horridus in iaculis et pelle Libystidis ursae,<a name=37> </a>
<LI>Troia Criniso conceptum flumine mater<a name=38> </a>
<LI>quem genuit:  veterum non immemor ille parentum<a name=39> </a>
<LI>gratatur reduces, et gaza laetus agresti<a name=40> </a>
<LI>excipit, ac fessos opibus solatur amicis. <a name=41> </a>
<LI>    Postera cum primo stellas Oriente fugarat<a name=42> </a>
<LI>clara dies, socios in coetum litore ab omni<a name=43> </a>
<LI>advocat Aeneas, tumulique ex aggere fatur: <a name=44> </a>
<LI>`Dardanidae magni, genus alto a sanguine divom,<a name=45> </a>
<LI>annuus exactis completur mensibus orbis,<a name=46> </a>
<LI>ex quo reliquias divinique ossa parentis<a name=47> </a>
<LI>Condidimus terra maestasque sacravimus aras. <a name=48> </a>
<LI>Iamque dies, nisi fallor, adest, quem semper acerbum,<a name=49> </a>
<LI>semper honoratum - sic di voluistis - habebo. <a name=50> </a>
<LI>Hunc ego Gaetulis agerem si Syrtibus exsul,<a name=51> </a>
<LI>Argolicove mari deprensus et urbe Mycenae;<a name=52> </a>
<LI>annua vota tamen sollemnisque ordine pompas<a name=53> </a>
<LI>exsequerer, strueremque suis altaria donis. <a name=54> </a>
<LI>Nunc ultro ad cineres ipsius et ossa parentis,<a name=55> </a>
<LI>haud equidem sine mente, reor, sine numine divom,<a name=56> </a>
<LI>adsumus et portus delati intramus amicos. <a name=57> </a>
<LI>Ergo agite, et laetum cuncti celebremus honorem;<a name=58> </a>
<LI>poscamus ventos; atque haec me sacra quotannis<a name=59> </a>
<LI>urbe velit posita templis sibi ferre dicatis. <a name=60> </a>
<LI>Bina boum vobis Troia generatus Acestes<a name=61> </a>
<LI>dat numero capita in naves; adhibete Penates<a name=62> </a>
<LI>et patrios epulis et quos colit hospes Acestes. <a name=63> </a>
<LI>Praeterea, si nona diem mortalibus almum<a name=64> </a>
<LI>Aurora extulerit radiisque retexerit orbem,<a name=65> </a>
<LI>prima citae Teucris ponam certamina classis;<a name=66> </a>
<LI>quique pedum cursu valet, et qui viribus audax<a name=67> </a>
<LI>aut iaculo incedit melior levibusque sagittis,<a name=68> </a>
<LI>seu crudo fidit pugnam committere caestu,<a name=69> </a>
<LI>cuncti adsint, meritaeque exspectent praemia palmae. <a name=70> </a>
<LI>Ore favete omnes, et cingite tempora ramis.'<a name=71> </a>
<LI>    Sic fatus, velat materna tempora myrto;<a name=72> </a>
<LI>hoc Elymus facit, hoc aevi maturus Acestes,<a name=73> </a>
<LI>hoc puer Ascanius, sequitur quos cetera pubes. <a name=74> </a>
<LI>Ille e concilio multis cum milibus ibat<a name=75> </a>
<LI>ad tumulum, magna medius comitante caterva. <a name=76> </a>
<LI>Hic duo rite mero libans carchesia Baccho<a name=77> </a>
<LI>fundit humi, duo lacte novo, duo sanguine sacro,<a name=78> </a>
<LI>purpureosque iacit flores, ac talia fatur: <a name=79> </a>
<LI>`Salve, sancte parens:  iterum salvete, recepti<a name=80> </a>
<LI>nequiquam cineres, animaeque umbraeque paternae. <a name=81> </a>
<LI>Non licuit fines Italos fataliaque arva,<a name=82> </a>
<LI>nec tecum Ausonium (quicumque est) quaerere Thybrim.'<a name=83> </a>
<LI>Dixerat haec, adytis cum lubricus anguis ab imis<a name=84> </a>
<LI>septem ingens gyros, septena volumina traxit,<a name=85> </a>
<LI>amplexus placide tumulum lapsusque per aras,<a name=86> </a>
<LI>caeruleae cui terga notae, maculosus et auro<a name=87> </a>
<LI>squamam incendebat fulgor, ceu nubibus arcus<a name=88> </a>
<LI>mille iacit varios adverso sole colores. <a name=89> </a>
<LI>Obstipuit visu Aeneas.  Ille agmine longo<a name=90> </a>
<LI>tandem inter pateras et levia pocula serpens<a name=91> </a>
<LI>libavitque dapes, rursusque innoxius imo<a name=92> </a>
<LI>successit tumulo, et depasta altaria liquit. <a name=93> </a>
<LI>Hoc magis inceptos genitori instaurat honores,<a name=94> </a>
<LI>incertus, geniumne loci famulumne parentis<a name=95> </a>
<LI>esse putet:  caedit binas de more bidentes,<a name=96> </a>
<LI>totque sues, totidem nigrantis terga iuvencos;<a name=97> </a>
<LI>vinaque fundebat pateris, animamque vocabat<a name=98> </a>
<LI>Anchisae magni Manisque Acheronte remissos. <a name=99> </a>
<LI>Nec non et socii, quae cuique est copia, laeti<a name=100> </a>
<LI>dona ferunt, onerant aras, mactantque iuvencos;<a name=101> </a>
<LI>ordine aena locant alii, fusique per herbam<a name=102> </a>
<LI>subiciunt veribus prunas et viscera torrent. <a name=103> </a>
<LI>    Exspectata dies aderat, nonamque serena<a name=104> </a>
<LI>Auroram Phaethontis equi iam luce vehebant,<a name=105> </a>
<LI>famaque finitimos et clari nomen Acestae<a name=106> </a>
<LI>excierat; laeto complerant litora coetu,<a name=107> </a>
<LI>visuri Aeneadas, pars et certare parati. <a name=108> </a>
<LI>Munera principio ante oculos circoque locantur<a name=109> </a>
<LI>in medio, sacri tripodes viridesque coronae,<a name=110> </a>
<LI>et palmae pretium victoribus, armaque et ostro<a name=111> </a>
<LI>perfusae vestes, argenti aurique talenta;<a name=112> </a>
<LI>et tuba commissos medio canit aggere ludos. <a name=113> </a>
<LI>    Prima pares ineunt gravibus certamina remis<a name=114> </a>
<LI>quattuor ex omni delectae classe carinae. <a name=115> </a>
<LI>Velocem Mnestheus agit acri remige Pristim,<a name=116> </a>
<LI>mox Italus Mnestheus, genus a quo nomine Memmi;<a name=117> </a>
<LI>ingentemque Gyas ingenti mole Chimaeram,<a name=118> </a>
<LI>urbis opus, triplici pubes quam Dardana versu<a name=119> </a>
<LI>impellunt, terno consurgunt ordine remi;<a name=120> </a>
<LI>Sergestusque, domus tenet a quo Sergia nomen,<a name=121> </a>
<LI>Centauro invehitur magna, Scyllaque Cloanthus<a name=122> </a>
<LI>caerulea, genus unde tibi, Romane Cluenti. <a name=123> </a>
<LI>    Est procul in pelago saxum spumantia contra<a name=124> </a>
<LI>litora, quod tumidis submersum tunditur olim<a name=125> </a>
<LI>fluctibus, hiberni condunt ubi sidera cori;<a name=126> </a>
<LI>tranquillo silet, immotaque attollitur unda<a name=127> </a>
<LI>campus, et apricis statio gratissima mergis. <a name=128> </a>
<LI>Hic viridem Aeneas frondenti ex ilice metam<a name=129> </a>
<LI>constituit signum nautis pater, unde reverti<a name=130> </a>
<LI>scirent, et longos ubi circumflectere cursus. <a name=131> </a>
<LI>Tum loca sorte legunt, ipsique in puppibus auro<a name=132> </a>
<LI>ductores longe effulgent ostroque decori;<a name=133> </a>
<LI>cetera populea velatur fronde iuventus,<a name=134> </a>
<LI>nudatosque umeros oleo perfilsa nitescit. <a name=135> </a>
<LI>Considunt transtris, intentaque brachia remis;<a name=136> </a>
<LI>intenti exspectant signum, exsultantiaque haurit<a name=137> </a>
<LI>corda pavor pulsans, laudumque arrecta cupido. <a name=138> </a>
<LI>Inde, ubi clara dedit sonitum tuba, finibus omnes,<a name=139> </a>
<LI>haud mora, prosiluere suis; ferit aethera clamor<a name=140> </a>
<LI>nauticus, adductis spumant freta versa lacertis. <a name=141> </a>
<LI>Infindunt pariter sulcos, totumque dehiscit<a name=142> </a>
<LI>convulsum remis rostrisque tridentibus aequor. <a name=143> </a>
<LI>Non tam praecipites biiugo certamine campum<a name=144> </a>
<LI>corripuere, ruuntque effusi carcere currus,<a name=145> </a>
<LI>nec sic immissis aurigae undantia lora<a name=146> </a>
<LI>concussere iugis pronique in verbera pendent. <a name=147> </a>
<LI>Tum plausu fremituque virum studiisque faventum<a name=148> </a>
<LI>consonat omne nemus, vocemque inclusa volutant<a name=149> </a>
<LI>litora, pulsati colles clamore resultant. <a name=150> </a>
<LI>    Effugit ante alios primisque elabitur undis<a name=151> </a>
<LI>turbam inter fremitumque Gyas; quem deinde Cloanthus<a name=152> </a>
<LI>consequitur, melior remis, sed pondere pinus<a name=153> </a>
<LI>tarda tenet.  Post hos aequo discrimine Pristis<a name=154> </a>
<LI>Centaurusque locum tendunt superare priorem;<a name=155> </a>
<LI>et nunc Pristis habet, nunc victam praeterit ingens<a name=156> </a>
<LI>Centaurus, nunc una ambae iunctisque feruntur<a name=157> </a>
<LI>frontibus, et longa sulcant vada salsa carina. <a name=158> </a>
<LI>Iamque propinquabant scopulo metamque tenebant,<a name=159> </a>
<LI>cum princeps medioque Gyas in gurgite victor<a name=160> </a>
<LI>rectorem navis compellat voce Menoeten: <a name=161> </a>
<LI>`Quo tantum mihi dexter abis?  Huc dirige gressum;<a name=162> </a>
<LI>litus ama, et laevas stringat sine palmula cautes;<a name=163> </a>
<LI>altum alii teneant.' Dixit; sed caeca Menoetes<a name=164> </a>
<LI>saxa timens proram pelagi detorquet ad undas. <a name=165> </a>
<LI>`Quo diversus abis?' iterum `Pete saxa, Menoete!'<a name=166> </a>
<LI>cum clamore Gyas revocabat; et ecce Cloanthum<a name=167> </a>
<LI>respicit instantem tergo, et propiora tenentem. <a name=168> </a>
<LI>Ille inter navemque Gyae scopulosque sonantes<a name=169> </a>
<LI>radit iter laevum interior, subitoque priorem<a name=170> </a>
<LI>praeterit, et metis tenet aequora tuta relictis. <a name=171> </a>
<LI>Tum vero exarsit iuveni dolor ossibus ingens,<a name=172> </a>
<LI>nec lacrimis caruere genae, segnemque Menoeten,<a name=173> </a>
<LI>oblitus decorisque sui sociumque salutis,<a name=174> </a>
<LI>in mare praecipitem puppi deturbat ab alta;<a name=175> </a>
<LI>ipse gubernaclo rector subit, ipse magister,<a name=176> </a>
<LI>hortaturque viros, clavumque ad litora torquet. <a name=177> </a>
<LI>At gravis, ut fundo vix tandem redditus imo est,<a name=178> </a>
<LI>iam senior madidaque fluens in veste Menoetes<a name=179> </a>
<LI>summa petit scopuli siccaque in rupe resedit. <a name=180> </a>
<LI>Ilium et labentem Teucri et risere natantem,<a name=181> </a>
<LI>et salsos rident revomentem pectore fluctus. <a name=182> </a>
<LI>    Hic laeta extremis spes est accensa duobus,<a name=183> </a>
<LI>Sergesto Mnestheique, Gyan superare morantem. <a name=184> </a>
<LI>Sergestus capit ante locum scopuloque propinquat,<a name=185> </a>
<LI>nec tota tamen ille prior praeeunte carina;<a name=186> </a>
<LI>parte prior, partem rostro premit aemula Pristis. <a name=187> </a>
<LI>At media socios incedens nave per ipsos<a name=188> </a>
<LI>hortatur Mnestheus:  `Nunc, nunc insurgite remis,<a name=189> </a>
<LI>Hectorei socii, Troiae quos sorte suprema<a name=190> </a>
<LI>delegi comites; nunc illas promite vires,<a name=191> </a>
<LI>nunc animos, quibus in Gaetulis Syrtibus usi,<a name=192> </a>
<LI>Ionioque mari Maleaeque sequacibus undis. <a name=193> </a>
<LI>Non iam prima peto Mnestheus, neque vincere certo;<a name=194> </a>
<LI>quamquam O! - sed superent, quibus hoc, Neptune, dedisti;<a name=195> </a>
<LI>extremos pudeat rediisse; hoc vincite, cives,<a name=196> </a>
<LI>et prohibete nefas.' Olli certamine summo<a name=197> </a>
<LI>procumbunt; vastis tremit ictibus aerea puppis,<a name=198> </a>
<LI>subtrahiturque solum; tum creber anhelitus artus<a name=199> </a>
<LI>aridaque ora quatit, sudor fluit undique rivis. <a name=200> </a>
<LI>Attulit ipse viris optatum casus honorem. <a name=201> </a>
<LI>Namque furens animi dum proram ad saxa suburguet<a name=202> </a>
<LI>interior, spatioque subit Sergestus iniquo,<a name=203> </a>
<LI>infelix saxis in procurrentibus haesit. <a name=204> </a>
<LI>Concussae cautes, et acuto in murice remi<a name=205> </a>
<LI>obnixi crepuere, inlisaque prora pependit. <a name=206> </a>
<LI>Consurgunt nautae et magno clamore morantur,<a name=207> </a>
<LI>ferratasque trudes et acuta cuspide contos<a name=208> </a>
<LI>expediunt, fractosque legunt in gurgite remos. <a name=209> </a>
<LI>At laetus Mnestheus successuque acrior ipso<a name=210> </a>
<LI>agmine remorum celeri ventisque vocatis<a name=211> </a>
<LI>prona petit maria et pelago decurrit aperto. <a name=212> </a>
<LI>Qualis spelunca subito commota columba,<a name=213> </a>
<LI>cui domus et dulces latebroso in pumice nidi,<a name=214> </a>
<LI>fertur in ana volans, plausumque exterrita pennis<a name=215> </a>
<LI>dat tecto ingentem, mox aere lapsa quieto<a name=216> </a>
<LI>radit iter liquidum, celeres neque commovet alas: <a name=217> </a>
<LI>sic Mnestheus, sic ipsa fuga secat ultima Pristis<a name=218> </a>
<LI>aequora, sic illam fert impetus ipse volantem. <a name=219> </a>
<LI>Et primum in scopulo luctantem deserit alto<a name=220> </a>
<LI>Sergestum, brevibusque vadis frustraque vocantem<a name=221> </a>
<LI>auxilia, et fractis discentem currere remis<a name=222> </a>
<LI>Inde Gyan ipsamque ingenti mole Chimaeram<a name=223> </a>
<LI>consequitur; cedit, quoniam spoliata magistro est. <a name=224> </a>
<LI>    Solus iamque ipso superest in fine Cloanthus: <a name=225> </a>
<LI>quem petit, et summis adnixus viribus urguet. <a name=226> </a>
<LI>Tum vero ingeminat clamor, cunctique sequentem<a name=227> </a>
<LI>instigant studiis, resonatque fragoribus aether. <a name=228> </a>
<LI>Hi proprium decus et partum indignantur honorem<a name=229> </a>
<LI>ni teneant, vitamque volunt pro laude pacisci;<a name=230> </a>
<LI>hos successus alit:  possunt, quia posse videntur. <a name=231> </a>
<LI>Et fors aequatis cepissent praemia rostris,<a name=232> </a>
<LI>ni palmas ponto tendens utrasque Cloanthus<a name=233> </a>
<LI>fudissetque preces, divosque in vota vocasset: <a name=234> </a>
<LI>Di, quibus imperium est pelagi, quorum aequora curro,<a name=235> </a>
<LI>vobis laetus ego hoc candentem in litore taurum<a name=236> </a>
<LI>constituam ante aras, voti reus, extaque salsos<a name=237> </a>
<LI>porriciam in fluctus et vina liquentia fundam.'<a name=238> </a>
<LI>Dixit, eumque imis sub fluctibus audiit omnis<a name=239> </a>
<LI>Nereidum Phorcique chorus Panopeaque virgo,<a name=240> </a>
<LI>et pater ipse manu magna Portunus euntem<a name=241> </a>
<LI>impulit; illa Noto citius volucrique sagitta<a name=242> </a>
<LI>ad terram fugit, et portu se condidit alto. <a name=243> </a>
<LI>    Tum satus Anchisa, cunctis ex more vocatis,<a name=244> </a>
<LI>victorem magna praeconis voce Cloanthum<a name=245> </a>
<LI>declarat viridique advelat tempora lauro,<a name=246> </a>
<LI>muneraque in naves ternos optare iuvencos,<a name=247> </a>
<LI>vinaque et argenti magnum dat ferre talentum. <a name=248> </a>
<LI>Ipsis praecipuos ductoribus addit honores: <a name=249> </a>
<LI>victori chlamydem auratam, quam plurima circum<a name=250> </a>
<LI>purpura maeandro duplici Meliboea cucurrit,<a name=251> </a>
<LI>intextusque puer frondosa regius Ida<a name=252> </a>
<LI>veloces iaculo cervos cursuque fatigat,<a name=253> </a>
<LI>acer, anhelanti similis, quem praepes ab Ida<a name=254> </a>
<LI>sublimem pedibus rapuit Iovis armiger uncis;<a name=255> </a>
<LI>longaevi palmas nequiquam ad sidera tendunt<a name=256> </a>
<LI>custodes, saevitque canum latratus in auras. <a name=257> </a>
<LI>At qui deinde locum tenuit virtute secundum,<a name=258> </a>
<LI>levibus huic hamis consertam auroque trilicem<a name=259> </a>
<LI>loricam, quam Demoleo detraxerat ipse<a name=260> </a>
<LI>victor apud rapidum Simoenta sub Ilio alto,<a name=261> </a>
<LI>donat habere viro, decus et tutamen in armis. <a name=262> </a>
<LI>Vix illam famuli Phegeus Sagarisque ferebant<a name=263> </a>
<LI>multiplicem, conixi umeris; indutus at olim<a name=264> </a>
<LI>Demoleos cursu palantes Troas agebat. <a name=265> </a>
<LI>Tertia dona facit geminos ex aere lebetas,<a name=266> </a>
<LI>cymbiaque argento perfecta atque aspera signis. <a name=267> </a>
<LI>Iamque adeo donati omnes opibusque superbi<a name=268> </a>
<LI>puniceis ibant evincti tempora taenis,<a name=269> </a>
<LI>cum saevo e scopulo multa vix arte revolsus,<a name=270> </a>
<LI>amissis remis atque ordine debilis uno,<a name=271> </a>
<LI>inrisam sine honore ratem Sergestus agebat. <a name=272> </a>
<LI>Qualis saepe viae deprensus in aggere serpens,<a name=273> </a>
<LI>aerea quem obliquum rota transiit, aut gravis ictu<a name=274> </a>
<LI>seminecem liquit saxo lacerumque viator;<a name=275> </a>
<LI>nequiquam longos fugiens dat corpore tortus,<a name=276> </a>
<LI>parte ferox, ardensque oculis, et sibila colla<a name=277> </a>
<LI>arduus attollens, pars volnere clauda retentat<a name=278> </a>
<LI>nexantem nodis seque in sua membra plicantem: <a name=279> </a>
<LI>tali remigio navis se tarda movebat;<a name=280> </a>
<LI>vela facit tamen, et velis subit ostia plenis. <a name=281> </a>
<LI>Sergestum Aeneas promisso munere donat,<a name=282> </a>
<LI>servatam ob navem laetus sociosque reductos. <a name=283> </a>
<LI>Olli serva datur, operum haud ignara Minervae,<a name=284> </a>
<LI>Cressa genus, Pholoe, geminique sub ubere nati. <a name=285> </a>
<LI>    Hoc pius Acneas misso certamine tendit<a name=286> </a>
<LI>gramineum in campum, quem collibus undique curvis<a name=287> </a>
<LI>cingebant silvae, mediaque in valle theatri<a name=288> </a>
<LI>circus erat; quo se multis cum milibus heros<a name=289> </a>
<LI>consessu medium tulit exstructoque resedit. <a name=290> </a>
<LI>Hic, qui forte velint rapido contendere cursu,<a name=291> </a>
<LI>imitat pretiis animos, et praemia ponit. <a name=292> </a>
<LI>Undique conveniunt leucri mixtique Sicani,<a name=293> </a>
<LI>Nisus et Euryalus primi,<a name=294> </a>
<LI>Euryalus forma insignis viridique iuventa,<a name=295> </a>
<LI>Nisus amore pio pueri; quos deinde secutus<a name=296> </a>
<LI>regius egregia Priami de stirpe Diores;<a name=297> </a>
<LI>hunc Salius simul et Patron, quorum alter Acarnan,<a name=298> </a>
<LI>alter ab Arcadio Tegeaeae sanguine gentis;<a name=299> </a>
<LI>tum duo Trinacrii iuvenes, Helymus Panopesque,<a name=300> </a>
<LI>adsueti silvis, comites senioris Acestae;<a name=301> </a>
<LI>multi praeterea, quos fama obscura recondit. <a name=302> </a>
<LI>Aeneas quibus in mediis sic deinde locutus: <a name=303> </a>
<LI>`Accipite haec animis, laetasque advertite mentes: <a name=304> </a>
<LI>nemo ex hoc numero mihi non donatus abibit. <a name=305> </a>
<LI>Gnosia bina dabo levato lucida ferro<a name=306> </a>
<LI>spicula caelatamque argento ferre bipennem;<a name=307> </a>
<LI>omnibus hic erit unus honos.  Tres praemia primi<a name=308> </a>
<LI>accipient flavaque caput nectentur oliva. <a name=309> </a>
<LI>Primus equum phaleris insignem victor habeto;<a name=310> </a>
<LI>alter Amazoniam pharetram plenamque sagittis<a name=311> </a>
<LI>Threiciis, lato quam circum amplectitur auro<a name=312> </a>
<LI>balteus et tereti subnectit fibula gemma;<a name=313> </a>
<LI>tertius Argolica hac galea contentus abito.'<a name=314> </a>
<LI>    Haec ubi dicta, locum capiunt, signoque repente<a name=315> </a>
<LI>corripiunt spatia audito, limenque relinquunt,<a name=316> </a>
<LI>effusi nimbo similes, simul ultima signant. <a name=317> </a>
<LI>Primus abit longeque ante omnia corpora Nisus<a name=318> </a>
<LI>emicat, et ventis et fulminis ocior alis;<a name=319> </a>
<LI>proximus huic, longo sed proxumus intervallo,<a name=320> </a>
<LI>insequitur Salius; spatio post deinde relicto<a name=321> </a>
<LI>tertius Euryalus: <a name=322> </a>
<LI>Euryalumque Helymus sequitur; quo deinde sub ipso<a name=323> </a>
<LI>ecce volat calcemque terit iam calce Diores,<a name=324> </a>
<LI>incumbens umero, spatia et si plura supersint,<a name=325> </a>
<LI>transeat elapsus prior, ambiguumque relinquat. <a name=326> </a>
<LI>Iamque fere spatio extremo fessique sub ipsam<a name=327> </a>
<LI>finem adventabant, levi cum sanguine Nisus<a name=328> </a>
<LI>labitur infelix, caesis ut forte iuvencis<a name=329> </a>
<LI>fusus humum viridisque super madefecerat herbas. <a name=330> </a>
<LI>Hic iuvenis iam victor ovans vestigia presso<a name=331> </a>
<LI>haud tenuit titubata solo, sed pronus in ipso<a name=332> </a>
<LI>concidit immundoque fimo sacroque cruore. <a name=333> </a>
<LI>Non tamen Euryali, non ille oblitus amorum;<a name=334> </a>
<LI>nam sese opposuit Salio per lubrica surgens;<a name=335> </a>
<LI>ille autem spissa iacuit revolutus harena. <a name=336> </a>
<LI>Emicat Euryalus, et munere victor amici<a name=337> </a>
<LI>prima tenet, plausuque volat fremituque secundo. <a name=338> </a>
<LI>Post Helymus subit, et nunc tertia palma Diores. <a name=339> </a>
<LI>Hic totum caveae consessum ingentis et ora<a name=340> </a>
<LI>prima patrum magnis Salius clamoribus implet,<a name=341> </a>
<LI>ereptumque dolo reddi sibi poscit honorem. <a name=342> </a>
<LI>Tutatur favor Euryalum, lacrimaeque decorae,<a name=343> </a>
<LI>gratior et pulchro veniens in corpore virtus. <a name=344> </a>
<LI>Adiuvat et magna proclamat voce Diores,<a name=345> </a>
<LI>qui subiit palmae, frustraque ad praemia venit<a name=346> </a>
<LI>ultima, si primi Salio reddentur honores. <a name=347> </a>
<LI>Tum pater Aeneas `Vestra' inquit `munera vobis<a name=348> </a>
<LI>certa manent, pueri, et palmam movet ordine nemo;<a name=349> </a>
<LI>me liceat casus misereri insontis amici.'<a name=350> </a>
<LI>Sic fatus, tergum Gaetuli immane leonis<a name=351> </a>
<LI>dat Salio, villis onerosum atque unguibus aureis. <a name=352> </a>
<LI>Hic Nisus, `Si tanta' inquit `sunt praemia victis,<a name=353> </a>
<LI>et te lapsorum miseret, quae munera Niso<a name=354> </a>
<LI>digna dabis, primam merui qui laude coronam,<a name=355> </a>
<LI>ni me, quae Salium, fortuna inimica tulisset? <a name=356> </a>
<LI>Et simul his dictis faciem ostentabat et udo<a name=357> </a>
<LI>turpia membra fimo.  Risit pater optimus olli<a name=358> </a>
<LI>et clipeum efferri iussit, Didymaonis artem,<a name=359> </a>
<LI>Neptuni sacro Danais de poste refixum. <a name=360> </a>
<LI>Hoc iuvenem egregium praestanti munere donat;<a name=361> </a>
<LI>    Post, ubi confecti cursus, et dona peregit: <a name=362> </a>
<LI>`Nunc, si cui virtus animusque in pectore praesens,<a name=363> </a>
<LI>adsit, et evinctis attollat brachia palmis.'<a name=364> </a>
<LI>Sic ait, et geminum pugnae proponit honorem,<a name=365> </a>
<LI>victori velatum auro vittisque iuvencum,<a name=366> </a>
<LI>ensem atque insignem galeam solacia victo. <a name=367> </a>
<LI>Nec mora:  continuo vastis cum viribus effert<a name=368> </a>
<LI>ora Dares, magnoque virum se murmure tollit;<a name=369> </a>
<LI>solus qui Paridem solitus contendere contra,<a name=370> </a>
<LI>idemque ad tumulum, quo maximus occubat Hector,<a name=371> </a>
<LI>victorem Buten immani corpore, qui se<a name=372> </a>
<LI>Bebrycia veniens Amyci de gente ferebat,<a name=373> </a>
<LI>perculit, et fulva moribundum extendit harena. <a name=374> </a>
<LI>Talis prima Dares caput altum in proelia tollit,<a name=375> </a>
<LI>ostenditque umeros latos, alternaque iactat<a name=376> </a>
<LI>brachia protendens, et verberat ictibus auras. <a name=377> </a>
<LI>Quaeritur huic alius; nec quisquam ex agmine tanto<a name=378> </a>
<LI>audet adire virum manibusque inducere caestus. <a name=379> </a>
<LI>Ergo alacris, cunctosque putans excedere palma,<a name=380> </a>
<LI>Aeneae stetit aute pedes, nec plura moratus<a name=381> </a>
<LI>tum laeva taurum cornu tenet, atque ita fatur: <a name=382> </a>
<LI>`Nate dea, si nemo audet se credere pugnae,<a name=383> </a>
<LI>quae finis standi?  Quo me decet usque teneri? <a name=384> </a>
<LI>Ducere dona iube.' Cuncti simul ore fremebant<a name=385> </a>
<LI>Dardanidae, reddique viro promissa iubebant. <a name=386> </a>
<LI>    Hic gravis Entellum dictis castigat Acestes,<a name=387> </a>
<LI>proximus ut viridante toro consederat herbae: <a name=388> </a>
<LI>`Entelle, heroum quondam fortissime frustra,<a name=389> </a>
<LI>tantane tam patiens nullo certamine tolli<a name=390> </a>
<LI>dona sines?  Ubi nunc nobis deus ille magister<a name=391> </a>
<LI>requiquam memoratus Eryx?  Ubi fama per omnem<a name=392> </a>
<LI>Trinacriam, et spolia illa tuis pendentia tectis?'<a name=393> </a>
<LI>Ille sub haec:  `Non laudis amor, nec gloria cessit<a name=394> </a>
<LI>pulsa metu; sed enim gelidus tardante senecta<a name=395> </a>
<LI>sanguis hebet, frigentque effetae in corpore vires. <a name=396> </a>
<LI>Si mihi, quae quondam fuerat, quaque improbus iste<a name=397> </a>
<LI>exsultat fidens, si nunc foret illa iuventas,<a name=398> </a>
<LI>haud equidem pretio inductus pulchroque iuvenco<a name=399> </a>
<LI>venissem, nec dona moror.' Sic deinde locutus<a name=400> </a>
<LI>in medium geminos immani pondere caestus<a name=401> </a>
<LI>proiecit, quibus acer Eryx in proelia suetus<a name=402> </a>
<LI>ferre manum, duroque intendere brachia tergo. <a name=403> </a>
<LI>Obstipuere animi:  tantorum ingentia septem<a name=404> </a>
<LI>terga boum plumbo insuto ferroque rigebant. <a name=405> </a>
<LI>Ante omnes stupet ipse Dares, longeque recusat;<a name=406> </a>
<LI>magnanimusque Anchisiades et pondus et ipsa<a name=407> </a>
<LI>huc illuc vinclorum immensa volumina versat. <a name=408> </a>
<LI>Tum senior talis referebat pectore voces: <a name=409> </a>
<LI>`Quid, si quis caestus ipsius et Herculis arma<a name=410> </a>
<LI>vidisset, tristemque hoc ipso in litore pugnam? <a name=411> </a>
<LI>Haec germanus Eryx quondam tuus arma gerebat; - <a name=412> </a>
<LI>sanguine cernis adhuc sparsoque infecta cerebro; - <a name=413> </a>
<LI>his magnum Alciden contra stetit; his ego suetus,<a name=414> </a>
<LI>dum melior vires sanguis dabat, aemula necdum<a name=415> </a>
<LI>temporibus geminis canebat sparsa senectus. <a name=416> </a>
<LI>Sed si nostra Dares haec Troius arma recusat,<a name=417> </a>
<LI>idque pio sedet Aeneae, prohat auctor Acestes,<a name=418> </a>
<LI>aequemus pugnas.  Erycis tibi terga remitto;<a name=419> </a>
<LI>solve metus; et tu Troianos exue caestus.'<a name=420> </a>
<LI>Haec fatus, duplicem ex umeris reiecit amictum<a name=421> </a>
<LI>et magnos membrorum artus, magna ossa lacertosque<a name=422> </a>
<LI>exuit, atque ingens media consistit harena. <a name=423> </a>
<LI>Tum satus Anchisa caestus pater extulit aequos,<a name=424> </a>
<LI>et paribus palmas amborum innexuit armis. <a name=425> </a>
<LI>Constitit in digitos extemplo arrectus uterque,<a name=426> </a>
<LI>brachiaque ad superas interritus extulit auras. <a name=427> </a>
<LI>Abduxere retro longe capita ardua ab ictu,<a name=428> </a>
<LI>immiscentque manus manibus, pugnamque lacessunt. <a name=429> </a>
<LI>Ille pedum melior motu, fretusque iuventa;<a name=430> </a>
<LI>hic membris et mole valens, sed tarda trementi<a name=431> </a>
<LI>genua labant, vastos quatit aeger anhelitus artus. <a name=432> </a>
<LI>Multa viri nequiquam inter se volnera iactant,<a name=433> </a>
<LI>multa cavo lateri ingeminant, et pectore vastos<a name=434> </a>
<LI>dant sonitus, erratque auris et tempora circum<a name=435> </a>
<LI>crebra manus, duro crepitant sub volnere malae. <a name=436> </a>
<LI>Stat gravis Entellus nisuque immotus eodem,<a name=437> </a>
<LI>corpore tela modo atque oculis vigilantibus exit. <a name=438> </a>
<LI>Ille, velut celsam oppugnat qui molibus urbem,<a name=439> </a>
<LI>aut montana sedet circum castella sub armis,<a name=440> </a>
<LI>nunc hos, nunc illos aditus, omnemque pererrat<a name=441> </a>
<LI>arte locum, et variis adsultibus inritus urguet. <a name=442> </a>
<LI>Ostendit dextram insurgens Entellus, et alte<a name=443> </a>
<LI>extulit:  ille ictum venientem a vertice velox<a name=444> </a>
<LI>praevidit, celerique elapsus corpore cessit. <a name=445> </a>
<LI>Entellus vires in ventum effudit, et ultro<a name=446> </a>
<LI>ipse gravis graviterque ad terram pondere vasto<a name=447> </a>
<LI>concidit, ut quondam cava concidit aut Erymantho,<a name=448> </a>
<LI>aut Ida in magna, radicibus eruta pinus. <a name=449> </a>
<LI>Consurgunt studiis Teucri et Trinacria pubes;<a name=450> </a>
<LI>it clamor caelo, primusque accurrit Acestes,<a name=451> </a>
<LI>aequaevumque ab humo miserans attollit amicum. <a name=452> </a>
<LI>At non tardatus casu neque territus heros<a name=453> </a>
<LI>acrior ad pugnam redit ac vim suscitat ira. <a name=454> </a>
<LI>Tum pudor incendit vires et conscia virtus,<a name=455> </a>
<LI>praecipitemque Daren ardens agit aequore toto,<a name=456> </a>
<LI>nunc dextra ingeminans ictus, nunc ille sinistra;<a name=457> </a>
<LI>nec mora, nec requies:  quam multa grandine nimbi<a name=458> </a>
<LI>culminibus crepitant, sic densis ictibus heros<a name=459> </a>
<LI>creber utraque manu pulsat versatque Dareta. <a name=460> </a>
<LI>    Tum pater Aeneas procedere longius iras<a name=461> </a>
<LI>et saevire animis Entellum haud passus acerbis;<a name=462> </a>
<LI>sed finem imposuit pugnae, fessumque Dareta<a name=463> </a>
<LI>eripuit mulcens dictis, ac talia fatur: <a name=464> </a>
<LI>`Infelix, quae tanta animum dementia cepit? <a name=465> </a>
<LI>Non vires alias conversaque numina sentis? <a name=466> </a>
<LI>Cede deo.' Dixitque et proelia voce diremit. <a name=467> </a>
<LI>Ast illum fidi aequales, genua aegra trahentem,<a name=468> </a>
<LI>iactantemque utroque caput, crassumque cruorem<a name=469> </a>
<LI>ore eiectantem mixtosque in sanguine dentes,<a name=470> </a>
<LI>ducunt ad naves; galeamque ensemque vocati<a name=471> </a>
<LI>accipiunt; palmam Entello taurumque relinquunt. <a name=472> </a>
<LI>Hic victor, superans animis tauroque superbus: <a name=473> </a>
<LI>`Nate dea, vosque haec' inquit `cognoscite, Teucri,<a name=474> </a>
<LI>et mihi quae fuerint iuvenali in corpore vires,<a name=475> </a>
<LI>et qua servetis revocatum a morte Dareta.'<a name=476> </a>
<LI>Dixit, et adversi contra stetit ora iuvenci,<a name=477> </a>
<LI>qui donum adstabat pugnae, durosque reducta<a name=478> </a>
<LI>libravit dextra media inter cornua caestus,<a name=479> </a>
<LI>arduus, effractoque inlisit in ossa cerebro. <a name=480> </a>
<LI>sternitur exanimisque tremens procumbit humi bos. <a name=481> </a>
<LI>Ille super tales effundit pectore voces: <a name=482> </a>
<LI>`Hanc tibi, Eryx, meliorem animam pro morte Daretis<a name=483> </a>
<LI>persolvo; hic victor caestus artemque repono.'<a name=484> </a>
<LI>    Protinus Aeneas celeri certare sagitta<a name=485> </a>
<LI>invitat qui forte velint, et praemia ponit,<a name=486> </a>
<LI>ingentique manu malum de nave Seresti<a name=487> </a>
<LI>erigit, et volucrem traiecto in fune columbam,<a name=488> </a>
<LI>quo tendant ferrum, malo suspendit ab alto. <a name=489> </a>
<LI>Convenere viri, deiectamque aerea sortem<a name=490> </a>
<LI>accepit galea; et primus clamore secundo<a name=491> </a>
<LI>Hyrtacidae ante omnes exit locus Hippocoontis;<a name=492> </a>
<LI>quem modo navali Mnestheus certamine victor<a name=493> </a>
<LI>consequitur, viridi Mnestheus evinctus oliva. <a name=494> </a>
<LI>Tertius Eurytion, tuus, o clarissime, frater,<a name=495> </a>
<LI>Pandare, qui quondam, iussus confundere foedus,<a name=496> </a>
<LI>in medios telum torsisti primus Achivos. <a name=497> </a>
<LI>Extremus galeaque ima subsedit Acestes,<a name=498> </a>
<LI>ausus et ipse manu iuvenum temptare laborem. <a name=499> </a>
<LI>Tum validis flexos incurvant viribus arcus<a name=500> </a>
<LI>pro se quisque viri, et depromunt tela pharetris. <a name=501> </a>
<LI>Primaque per caelum, nervo stridente, sagitta<a name=502> </a>
<LI>Hyrtacidae iuvenis volucres diverberat auras;<a name=503> </a>
<LI>et venit, adversique infigitur arbore mali. <a name=504> </a>
<LI>Intremuit malus, timuitque exterrita pennis<a name=505> </a>
<LI>ales, et ingenti sonuerunt omnia plausu. <a name=506> </a>
<LI>Post acer Mnestheus adducto constitit arcu,<a name=507> </a>
<LI>alta petens, pariterque oculos telumque tetendit. <a name=508> </a>
<LI>Ast ipsam miserandus avem contingere ferro<a name=509> </a>
<LI>non valuit:  nodos et vincula linea rupit,<a name=510> </a>
<LI>quis innexa pedem malo pendebat ab alto: <a name=511> </a>
<LI>illa notos atque alta volans in nubila fugit. <a name=512> </a>
<LI>Tum rapidus, iamdudum arcu contenta parato<a name=513> </a>
<LI>tela tenens, fratrem Eurytion in Pota vocavit,<a name=514> </a>
<LI>iam vacuo laetam caelo speculatus, et alis<a name=515> </a>
<LI>plaudentem nigra figit sub nube columbam. <a name=516> </a>
<LI>Decidit exanimis, vitamque reliquit in astris<a name=517> </a>
<LI>aetheriis, fixamque refert delapsa sagittam. <a name=518> </a>
<LI>    Amissa solus palma superabat Acestes;<a name=519> </a>
<LI>qui tamen aerias telum contendit in auras,<a name=520> </a>
<LI>ostentans artemque pater arcumque sonantem. <a name=521> </a>
<LI>Hic oculis subito obicitur magnoque futurum<a name=522> </a>
<LI>augurio monstrum; docuit post exitus ingens,<a name=523> </a>
<LI>seraque terrifici cecinerunt omina vates. <a name=524> </a>
<LI>Namque volans liquidis in nubibus arsit harundo,<a name=525> </a>
<LI>signavitque viam flammis, tenuisque recessit<a name=526> </a>
<LI>consumpta in ventos, caelo ceu saepe refixa<a name=527> </a>
<LI>transcurrunt crinemque volantia sidera ducunt. <a name=528> </a>
<LI>Attonitis haesere animis, superosque precati<a name=529> </a>
<LI>Trinacrii Teucrique viri; nec maximus omen<a name=530> </a>
<LI>abnuit Aeneas; sed laetum amplexus Acesten<a name=531> </a>
<LI>muneribus cumulat magnis, ac talia fatur: <a name=532> </a>
<LI>`Sume, pater; nam te voluit rex magnus Olympi<a name=533> </a>
<LI>talibus auspiciis exsortem ducere honores. <a name=534> </a>
<LI>Ipsius Anchisae longaevi hoc munus habebis,<a name=535> </a>
<LI>cratera impressum signis, quem Thracius olim<a name=536> </a>
<LI>Anchisae genitori in magno munere Cisseus<a name=537> </a>
<LI>ferre sui dederat monumentum et pignus amoris.'<a name=538> </a>
<LI>Sic fatus cingit viridanti tempora lauro,<a name=539> </a>
<LI>et primum ante omnes victorem appellat Acesten. <a name=540> </a>
<LI>Nec bonus Eurytion praelato invidit honori,<a name=541> </a>
<LI>quamvis solus avem caelo deiecit ab alto. <a name=542> </a>
<LI>Proximus ingreditur donis, qui vincula rupit;<a name=543> </a>
<LI>extremus, volucri qui fixit arundine malum. <a name=544> </a>
<LI>    At pater Aeneas, nondum certamine misso,<a name=545> </a>
<LI>custodem ad sese comitemque impubis Iuli<a name=546> </a>
<LI>Epytiden vocat, et fidam sic fatur ad aurem: <a name=547> </a>
<LI>`Vade age, et Ascanio, si iam puerile paratum<a name=548> </a>
<LI>agmen habet secum, cursusque instruxit equorum,<a name=549> </a>
<LI>ducat avo turmas, et sese ostendat in armis,<a name=550> </a>
<LI>dic' ait.  Ipse omnem longo decedere circo<a name=551> </a>
<LI>infusum populum, et campos iubet esse patentes. <a name=552> </a>
<LI>Incedunt pueri, pariterque ante ora parentum<a name=553> </a>
<LI>frenatis lucent in equis, quos omnis euntes<a name=554> </a>
<LI>Trinacriae mirata fremit Troiaeque iuventus. <a name=555> </a>
<LI>omnibus in morem tonsa coma pressa corona;<a name=556> </a>
<LI>cornea bina ferunt praefixa hastilia ferro;<a name=557> </a>
<LI>pars levis umero pharetras; it pectore summo<a name=558> </a>
<LI>flexilis obtorti per collum circulus auri. <a name=559> </a>
<LI>Tres equitum numero turmae, ternique vagantur<a name=560> </a>
<LI>ductores:  pueri bis seni quemque secuti<a name=561> </a>
<LI>agmine partito fulgent paribusque magistris. <a name=562> </a>
<LI>Una acies iuvenum, ducit quam parvus ovantem<a name=563> </a>
<LI>nomen avi referens Priamus, - tua clara, Polite,<a name=564> </a>
<LI>progenies, auctura Italos, - quem Thracius albis<a name=565> </a>
<LI>portat equus bicolor maculis, vestigia primi<a name=566> </a>
<LI>alba pedis frontemque ostentans arduus albam. <a name=567> </a>
<LI>Alter Atys, genus unde Atii duxere Latini,<a name=568> </a>
<LI>parvus Atys, pueroque puer dilectus Iulo. <a name=569> </a>
<LI>Extremus, formaque ante omnis pulcher, Iulus<a name=570> </a>
<LI>Sidonio est invectus equo, quem candida Dido<a name=571> </a>
<LI>esse sui dederat monumentum et pignus amoris. <a name=572> </a>
<LI>Cetera Trinacrii pubes senioris Acestae<a name=573> </a>
<LI>fertur equis. <a name=574> </a>
<LI>Excipiunt plausu pavidos, gaudentque tuentes<a name=575> </a>
<LI>Dardanidae, veterumque adgnoscunt ora parentum. <a name=576> </a>
<LI>Postquam omnem laeti consessum oculosque suorum<a name=577> </a>
<LI>lustravere in equis, signum clamore paratis<a name=578> </a>
<LI>Epytides longe dedit insonuitque flagello. <a name=579> </a>
<LI>Olli discurrere pares, atque agmina terni<a name=580> </a>
<LI>diductis solvere choris, rursusque vocati<a name=581> </a>
<LI>convertere vias infestaque tela tulere. <a name=582> </a>
<LI>Inde alios ineunt cursus aliosque recursus<a name=583> </a>
<LI>adversi spatiis, alternosque orbibus orbes<a name=584> </a>
<LI>impediunt, pugnaeque cient simulacra sub armis;<a name=585> </a>
<LI>et nunc terga fuga nudant, nunc spicula vertunt<a name=586> </a>
<LI>infensi, facta pariter nunc pace feruntur. <a name=587> </a>
<LI>Ut quondam Creta fertur Labyrinthus in alta<a name=588> </a>
<LI>parietibus textum caecis iter, ancipitemque<a name=589> </a>
<LI>mille viis habuisse dolum, qua signa sequendi<a name=590> </a>
<LI>falleret indeprensus et inremeabilis error;<a name=591> </a>
<LI>haud alio Teucrum nati vestigia cursu<a name=592> </a>
<LI>impediunt texuntque fugas et proelia ludo,<a name=593> </a>
<LI>delphinum similes, qui per maria umida nando<a name=594> </a>
<LI>Carpathium Libycumque secant, [luduntque per undas.]<a name=595> </a>
<LI>Hunc morem cursus atque haec certamina primus<a name=596> </a>
<LI>Ascanius, Longam muris cum cingeret Albam,<a name=597> </a>
<LI>rettulit, et priscos docuit celebrare Latinos,<a name=598> </a>
<LI>quo puer ipse modo, secum quo Troia pubes;<a name=599> </a>
<LI>Albani docuere suos; hinc maxima porro<a name=600> </a>
<LI>accepit Roma, et patrium servavit honorem;<a name=601> </a>
<LI>Troiaque nunc pueri, Troianum dicitur agmen. <a name=602> </a>
<LI>Hac celebrata tenus sancto certamina patri. <a name=603> </a>
<LI>    Hic primum fortuna fidem mutata novavit. <a name=604> </a>
<LI>Dum variis tumulo referunt sollemnia ludis,<a name=605> </a>
<LI>Irim de caelo misit Saturnia Iuno<a name=606> </a>
<LI>Iliacam ad classem, ventosque adspirat eunti,<a name=607> </a>
<LI>multa movens, necdum antiquum saturata dolorem. <a name=608> </a>
<LI>Illa, viam celerans per mille coloribus arcum,<a name=609> </a>
<LI>nulli visa cito decurrit tramite virgo. <a name=610> </a>
<LI>Conspicit ingentem concursum, et litora lustrat,<a name=611> </a>
<LI>desertosque videt portus classemque relictam. <a name=612> </a>
<LI>At procul in sola secretae Troades acta<a name=613> </a>
<LI>amissum Anchisen flebant, cunctaeque profundum<a name=614> </a>
<LI>pontum adspectabant flentes.  `Heu tot vada fessis<a name=615> </a>
<LI>et tantum superesse maris!' vox omnibus una. <a name=616> </a>
<LI>Urbem orant; taedet pelagi perferre laborem. <a name=617> </a>
<LI>Ergo inter medias sese haud ignara nocendi<a name=618> </a>
<LI>conicit, et faciemque deae vestemque reponit;<a name=619> </a>
<LI>fit Beroe, Tmarii coniunx longaeva Dorycli,<a name=620> </a>
<LI>cui genus et quondam nomen natique fuissent;<a name=621> </a>
<LI>ac sic Dardanidum mediam se matribus infert: <a name=622> </a>
<LI>`O miserae, quas non manus' inquit `Achaica bello<a name=623> </a>
<LI>traxerit ad letum patriae sub moenibus! O gens<a name=624> </a>
<LI>infelix, cui te exitio Fortuna reservat? <a name=625> </a>
<LI>Septuma post Troiae exscidium iam vertitur aestas,<a name=626> </a>
<LI>eum freta, cum terras omnes, tot inhospita saxa<a name=627> </a>
<LI>sideraque emensae ferimur, dum per mare magnum<a name=628> </a>
<LI>Italiam sequimur fugientem, et volvimur undis. <a name=629> </a>
<LI>Hic Erycis fines fraterni, atque hospes Acestes: <a name=630> </a>
<LI>quis prohibet muros iacere et dare civibus urbem? <a name=631> </a>
<LI>O patria et rapti nequiquam ex hoste Penates,<a name=632> </a>
<LI>nullane iam Troiae dicentur moenia?  Nusquam<a name=633> </a>
<LI>Hectoreos amnes, Xanthum et Simoenta, videbo? <a name=634> </a>
<LI>Quin agite et mecum infaustas exurite puppes. <a name=635> </a>
<LI>Nam mihi Cassandrae per somnum vatis imago<a name=636> </a>
<LI>ardentes dare visa faces:  ``Hic quaerite Troiam;<a name=637> </a>
<LI>hic domus est'' inquit ``vobis.'' Iam tempus agi res,<a name=638> </a>
<LI>uec tantis mora prodigiis.  En quattuor arae<a name=639> </a>
<LI>Neptuno; deus ipse faces animumque ministrat.'<a name=640> </a>
<LI>Haec memorans, prima infensum vi corripit ignem,<a name=641> </a>
<LI>sublataque procul dextra conixa coruscat,<a name=642> </a>
<LI>et iacit:  arrectae mentes stupefactaque corda<a name=643> </a>
<LI>Iliadum.  Hic una e multis, quae maxima natu,<a name=644> </a>
<LI>Pyrgo, tot Priami natorum regia nutrix: <a name=645> </a>
<LI>`Non Beroe vobis, non haec Rhoeteia, matres,<a name=646> </a>
<LI>est Dorycli coniunx; divini signa decoris<a name=647> </a>
<LI>ardentesque notate oculos; qui spiritus illi,<a name=648> </a>
<LI>qui voltus, vocisque sonus, vel gressus eunti. <a name=649> </a>
<LI>Ipsa egomet dudum Beroen digressa reliqui<a name=650> </a>
<LI>aegram, indignantem, tali quod sola careret<a name=651> </a>
<LI>munere, nec meritos Anchisae inferet honores.'<a name=652> </a>
<LI>Haec effata. <a name=653> </a>
<LI>At matres primo ancipites oculisque malignis<a name=654> </a>
<LI>ambiguae spectare rates miserum inter amorem<a name=655> </a>
<LI>praesentis terrae fatisque vocantia regna,<a name=656> </a>
<LI>cum dea se paribus per caelum sustulit alis,<a name=657> </a>
<LI>ingentemque fuga secuit sub nubibus arcum. <a name=658> </a>
<LI>Tum vero attonitae monstris actaeque furore<a name=659> </a>
<LI>conclamant, rapiuntque focis penetralibus ignem;<a name=660> </a>
<LI>pars spoliant aras, frondem ac virgulta facesque<a name=661> </a>
<LI>coniciunt.  Furit immissis Volcanus habenis<a name=662> </a>
<LI>transtra per et remos et pictas abiete puppes. <a name=663> </a>
<LI>    Nuntius Anchisae ad tumulum cuneosque theatri<a name=664> </a>
<LI>incensas perfert naves Eumelus, et ipsi<a name=665> </a>
<LI>respiciunt atram in nimbo volitare favillam. <a name=666> </a>
<LI>Primus et Ascanius, cursus ut laetus equestres<a name=667> </a>
<LI>ducebat, sic acer equo turbata petivit<a name=668> </a>
<LI>castra, nec exanimes possunt retinere magistri. <a name=669> </a>
<LI>`Quis furor iste novus?  Quo nunc, quo tenditis' inquit,<a name=670> </a>
<LI>`heu, miserae cives?  Non hostem inimicaque castra<a name=671> </a>
<LI>Argivum, vestras spes uritis.  En, ego vester<a name=672> </a>
<LI>Ascanius!' Galeam ante pedes proiecit inanem,<a name=673> </a>
<LI>qua ludo indutus belli simulacra ciebat;<a name=674> </a>
<LI>accelerat simul Aeneas, simul agmina Teucrum. <a name=675> </a>
<LI>Ast illae diversa metu per litora passim<a name=676> </a>
<LI>diffugiunt, silvasque et sicubi concava furtim<a name=677> </a>
<LI>saxa petunt; piget incepti lucisque, suosque<a name=678> </a>
<LI>mutatae adgnoscunt, excussaque pectore Iuno est. <a name=679> </a>
<LI>    Sed non idcirco flammae atque incendia vires<a name=680> </a>
<LI>indomitas posuere; udo sub robore vivit<a name=681> </a>
<LI>stuppa vomens tardum fumum, lentusque carinas<a name=682> </a>
<LI>est vapor, et toto descendit corpore pestis,<a name=683> </a>
<LI>nec vires heroum infusaque flumina prosunt. <a name=684> </a>
<LI>Tum pius Aeneas umeris abscindere vestem,<a name=685> </a>
<LI>auxilioque vocare deos, et tendere palmas: <a name=686> </a>
<LI>`Iuppiter omnipotens, si nondum exosus ad unum<a name=687> </a>
<LI>Troianos, si quid pietas antiqua labores<a name=688> </a>
<LI>respicit humanos, da flammam evadere classi<a name=689> </a>
<LI>nunc, Pater, et tenues Teucrum res eripe leto. <a name=690> </a>
<LI>Vel tu, quod superest infesto fulmine morti,<a name=691> </a>
<LI>si mereor, demitte, tuaque hic obrue dextra.'<a name=692> </a>
<LI>Vix haec ediderat, cum effusis imbribus atra<a name=693> </a>
<LI>tempestas sine more furit, tonitruque tremescunt<a name=694> </a>
<LI>ardua terrarum et campi; ruit aethere toto<a name=695> </a>
<LI>turbidus imber aqua densisque nigerrimus austris;<a name=696> </a>
<LI>implenturque super puppes; semiusta madescunt<a name=697> </a>
<LI>robora; restinctus donec vapor omnis, et omnes,<a name=698> </a>
<LI>quattuor amissis, servatae a peste carinae. <a name=699> </a>
<LI>    At pater Aeneas, casu concussus acerbo,<a name=700> </a>
<LI>nunc huc ingentes, nunc illuc pectore curas<a name=701> </a>
<LI>mutabat versans, Siculisne resideret arvis,<a name=702> </a>
<LI>oblitus fatorum, Italasne capesseret oras. <a name=703> </a>
<LI>Tum senior Nautes, unum Tritonia Pallas<a name=704> </a>
<LI>quem docuit multaque insignem reddidit arte,<a name=705> </a>
<LI>haec responsa dabat, vel quae portenderet ira<a name=706> </a>
<LI>magna deum, vel quae fatorum posceret ordo;<a name=707> </a>
<LI>isque his Aenean solatus vocibus infit: <a name=708> </a>
<LI>`Nate dea, quo fata trahunt retrahuntque, sequamur;<a name=709> </a>
<LI>quidquid erit, superanda omnis fortuna ferendo est. <a name=710> </a>
<LI>Est tibi Dardanius divinae stirpis Acestes: <a name=711> </a>
<LI>hunc cape consiliis socium et coniunge volentem;<a name=712> </a>
<LI>huic trade, amissis superant qui navibus, et quos<a name=713> </a>
<LI>pertaesum magni incepti rerumque tuarum est;<a name=714> </a>
<LI>longaevosque senes ac fessas aequore matres,<a name=715> </a>
<LI>et quidquid tecum invalidum metuensque pericli est,<a name=716> </a>
<LI>delige, et his habeant terris sine moenia fessi: <a name=717> </a>
<LI>urbem appellabunt permisso nomine Acestam.'<a name=718> </a>
<LI>    Talibus incensus dictis senioris amici,<a name=719> </a>
<LI>tum vero in curas animo diducitur omnes. <a name=720> </a>
<LI>Et nox atra polum bigis subvecta tenebat: <a name=721> </a>
<LI>visa dehinc caelo facies delapsa parentis<a name=722> </a>
<LI>Anchisae subito tales effundere voces: <a name=723> </a>
<LI>`Nate, mihi vita quondam, dum vita manebat,<a name=724> </a>
<LI>care magis, nate, Iliacis exercite fatis,<a name=725> </a>
<LI>imperio Iovis huc venio, qui classibus ignem<a name=726> </a>
<LI>depulit, et caelo tandem miseratus ab alto est. <a name=727> </a>
<LI>Consiliis pare, quae nunc pulcherrima Nautes<a name=728> </a>
<LI>dat senior; lectos iuvenes, fortissima corda,<a name=729> </a>
<LI>defer in Italiam; gens dura atque aspera cultu<a name=730> </a>
<LI>debellanda tibi Latio est.  Ditis tamen ante<a name=731> </a>
<LI>infernas accede domos, et Averna per alta<a name=732> </a>
<LI>congressus pete, nate, meos.  Non me impia namque<a name=733> </a>
<LI>Tartara habent, tristes umbrae, sed amoena piorum<a name=734> </a>
<LI>concilia Elysiumque colo.  Huc casta Sibylla<a name=735> </a>
<LI>nigrarum multo pecudum te sanguine ducet: <a name=736> </a>
<LI>tum genus omne tuum, et quae dentur moenia, disces. <a name=737> </a>
<LI>Iamque vale:  torquet medios Nox humida cursus,<a name=738> </a>
<LI>et me saevus equis Oriens adflavit anhelis.'<a name=739> </a>
<LI>Dixerat, et tenuis fugit, ceu fumus, in auras. <a name=740> </a>
<LI>Aeneas, `Quo deinde ruis, quo proripis?' inquit,<a name=741> </a>
<LI>`Quem fugis, aut quis te nostris complexibus arcet?'<a name=742> </a>
<LI>Haec memorans cinerem et sopitos suscitat ignes,<a name=743> </a>
<LI>Pergameumque Larem et canae penetralia Vestae<a name=744> </a>
<LI>farre pio et plena supplex veneratur acerra. <a name=745> </a>
<LI>    Extemplo socios primumque arcessit Acesten,<a name=746> </a>
<LI>et Iovis imperium et cari praecepta parentis<a name=747> </a>
<LI>edocet, et quae nunc animo sententia constet. <a name=748> </a>
<LI>Haud mora consiliis, nec iussa recusat Acestes. <a name=749> </a>
<LI>Transcribunt urbi matres, populumque volentem<a name=750> </a>
<LI>deponunt, animos nil magnae laudis egentes. <a name=751> </a>
<LI>Ipsi transtra novant, flammisque ambesa reponunt<a name=752> </a>
<LI>robora navigiis, aptant remosque rudentesque,<a name=753> </a>
<LI>exigui numero, sed bello vivida virtus. <a name=754> </a>
<LI>Interea Aeneas urbem designat aratro<a name=755> </a>
<LI>sortiturque domos; hoc Ilium et haec loca Troiam<a name=756> </a>
<LI>esse iubet.  Gaudet regno Troianus Acestes,<a name=757> </a>
<LI>indicitque forum et patribus dat iura vocatis. <a name=758> </a>
<LI>Tum vicina astris, Erycino in vertice sedes<a name=759> </a>
<LI>fundatur Veneri Idaliae, tumuloque sacerdos<a name=760> </a>
<LI>ac lucus late sacer additur Anchiseo. <a name=761> </a>
<LI>    Iamque dies epulata novem gens omnis, et aris<a name=762> </a>
<LI>factus honos:  placidi straverunt aequora venti,<a name=763> </a>
<LI>creber et adspirans rursus vocat Auster in altum. <a name=764> </a>
<LI>Exoritur procurva ingens per litora fletus;<a name=765> </a>
<LI>complexi inter se noctemque diemque morantur. <a name=766> </a>
<LI>Ipsae iam matres, ipsi, quibus aspera quondam<a name=767> </a>
<LI>visa maris facies et non tolerabile nomen,<a name=768> </a>
<LI>ire volunt, omnemque fugae perferre laborem. <a name=769> </a>
<LI>Quos bonus Aeneas dictis solatur amicis,<a name=770> </a>
<LI>et consanguineo lacrimans commendat Acestae. <a name=771> </a>
<LI>Tris Eryci vitulos et Tempestatibus agnam<a name=772> </a>
<LI>caedere deinde iubet, solvique ex ordine funem. <a name=773> </a>
<LI>Ipse, caput tonsae foliis evinctus olivae,<a name=774> </a>
<LI>stans procul in prora pateram tenet, extaque salsos<a name=775> </a>
<LI>proiicit in fluctus ac vina liquentia fundit. <a name=776> </a>
<LI>Prosequitur surgens a puppi ventus euntes. <a name=777> </a>
<LI>Certatim socii feriunt mare et aequora verrunt. <a name=778> </a>
<LI>    At Venus interea Neptunum exercita curis<a name=779> </a>
<LI>adloquitur, talesque effundit pectore questus: <a name=780> </a>
<LI>Iunonis gravis ira nec exsaturabile pectus<a name=781> </a>
<LI>cogunt me, Neptune, preces descendere in omnes;<a name=782> </a>
<LI>quam nec longa dies, pietas nec mitigat ulla,<a name=783> </a>
<LI>nec Iovis imperio fatisque infracta quiescit. <a name=784> </a>
<LI>Non media de gente Phrygum exedisse nefandis<a name=785> </a>
<LI>urbem odiis satis est, nec poenam traxe per omnem: <a name=786> </a>
<LI>reliquias Troiae, cineres atque ossa peremptae<a name=787> </a>
<LI>insequitur:  causas tanti sciat illa furoris. <a name=788> </a>
<LI>Ipse mihi nuper Libycis tu testis in undis<a name=789> </a>
<LI>quam molem subito excierit:  maria omnia caelo<a name=790> </a>
<LI>miscuit, Aeoliis nequiquam freta procellis,<a name=791> </a>
<LI>in regnis hoc ausa tuis. <a name=792> </a>
<LI>Per scelus ecce etiam Troianis matribus actis<a name=793> </a>
<LI>exussit foede puppes, et classe subegit<a name=794> </a>
<LI>amissa socios ignotae linquere terrae. <a name=795> </a>
<LI>Quod superest, oro, liceat dare tuta per undas<a name=796> </a>
<LI>vela tibi, liceat Laurentem attingere Thybrim: <a name=797> </a>
<LI>si concessa peto, si dant ea moenia Parcae.'<a name=798> </a>
<LI>Tum Saturnius haec domitor maris edidit alti: <a name=799> </a>
<LI>`Fas omne est, Cytherea, meis te fidere regnis,<a name=800> </a>
<LI>unde genus ducis:  merui quoque; saepe furores<a name=801> </a>
<LI>compressi, et rabiem tantam caelique marisque. <a name=802> </a>
<LI>Nec minor in terris, Xanthum Simoentaque testor,<a name=803> </a>
<LI>Aeneae mihi cura tui.  Cum Troia Achilles<a name=804> </a>
<LI>exanimata sequens impingeret agmina muris,<a name=805> </a>
<LI>milia multa daret leto, gemerentque repleti<a name=806> </a>
<LI>amnes, nec reperire viam atque evolvere posset<a name=807> </a>
<LI>in mare se Xanthus, Pelidae tunc ego forti<a name=808> </a>
<LI>congressum Aenean nec dis nec viribus aequis<a name=809> </a>
<LI>nube cava rapui, cuperem cum vertere ab imo<a name=810> </a>
<LI>structa meis manibus periurae moenia Troiae. <a name=811> </a>
<LI>Nunc quoque mens eadem perstat mihi:  pelle timores. <a name=812> </a>
<LI>Tutus, quos optas, portus accedet Averni. <a name=813> </a>
<LI>Unus erit tantum, amissum quem gurgite quaeres;<a name=814> </a>
<LI>unum pro multis dabitur caput.'<a name=815> </a>
<LI>His ubi laeta deae permulsit pectora dictis,<a name=816> </a>
<LI>iungit equos auro genitor, spumantiaque addit<a name=817> </a>
<LI>frena feris, manibusque omnes effundit habenas. <a name=818> </a>
<LI>Caeruleo per summa levis volat aequora curru;<a name=819> </a>
<LI>subsidunt undae, tumidumque sub axe tonanti<a name=820> </a>
<LI>sternitur aequor aquis; fugiunt vasto aethere nimbi. <a name=821> </a>
<LI>Tum variae comitum facies, immania cete,<a name=822> </a>
<LI>et senior Glauci chorus, Inousque Palaemon,<a name=823> </a>
<LI>Tritonesque citi, Phorcique exercitus omnis;<a name=824> </a>
<LI>laeva tenent Thetis, et Melite, Panopeaque virgo,<a name=825> </a>
<LI>Nisaee, Spioque, Thaliaque, Cymodoceque. <a name=826> </a>
<LI>    Hic patris Aeneae suspensam blanda vicissim<a name=827> </a>
<LI>gaudia pertemptant mentem:  iubet ocius omnes<a name=828> </a>
<LI>attolli malos, intendi brachia velis. <a name=829> </a>
<LI>Una omnes fecere pedem pariterque sinistros,<a name=830> </a>
<LI>nunc dextros solvere sinus; una ardua torquent<a name=831> </a>
<LI>cornua detorquentque; ferunt sua flamina classem. <a name=832> </a>
<LI>Princeps ante omnes densum Palinurus agebat<a name=833> </a>
<LI>agmen; ad hunc alii cursum contendere iussi. <a name=834> </a>
<LI>Iamque fere mediam caeli Nox humida metam<a name=835> </a>
<LI>contigerat; placida laxabant membra quiete<a name=836> </a>
<LI>sub remis fusi per dura sedilia nautae: <a name=837> </a>
<LI>cum levis aetheriis delapsus Somnus ab astris<a name=838> </a>
<LI>aera dimovit tenebrosum et dispulit umbras,<a name=839> </a>
<LI>te, Palinure, petens, tibi somnia tristia portans<a name=840> </a>
<LI>insonti; puppique deus consedit in alta,<a name=841> </a>
<LI>Phorbanti similis, funditque has ore loquelas: <a name=842> </a>
<LI>`Iaside Palinure, ferunt ipsa aequora classem;<a name=843> </a>
<LI>aequatae spirant aurae; datur hora quieti. <a name=844> </a>
<LI>Pone caput, fessosque oculos furare labori: <a name=845> </a>
<LI>ipse ego paulisper pro te tua munera inibo.'<a name=846> </a>
<LI>Cui vix attollens Palinurus lumina fatur: <a name=847> </a>
<LI>`Mene salis placidi voltum fluctusque quietos<a name=848> </a>
<LI>ignorare iubes?  Mene huic confidere monstro? <a name=849> </a>
<LI>Aenean credam quid enim fallacibus auris<a name=850> </a>
<LI>et caelo, totiens deceptus fraude sereni?'<a name=851> </a>
<LI>Talia dicta dabat, clavumque affixus et haerens<a name=852> </a>
<LI>nusquam amittebat, oculosque sub astra tenebat. <a name=853> </a>
<LI>Ecce deus ramum Lethaeo rore madentem,<a name=854> </a>
<LI>vique soporatum Stygia, super utraque quassat<a name=855> </a>
<LI>tempora, cunctantique natantia lumina solvit. <a name=856> </a>
<LI>Vix primos inopina quies laxaverat artus,<a name=857> </a>
<LI>et super incumbens cum puppis parte revolsa,<a name=858> </a>
<LI>cumque gubernaclo, liquidas proiecit in undas<a name=859> </a>
<LI>praecipitem ac socios nequiquam saepe vocantem;<a name=860> </a>
<LI>ipse volans tenues se sustulit ales ad auras. <a name=861> </a>
<LI>Currit iter tutum non secius aequore classis,<a name=862> </a>
<LI>promissisque patris Neptuni interrita fertur. <a name=863> </a>
<LI>Iamque adeo scopulos Sirenum advecta subibat,<a name=864> </a>
<LI>difficiles quondam multorumque ossibus albos,<a name=865> </a>
<LI>tum rauca adsiduo longe sale saxa sonabant: <a name=866> </a>
<LI>cum pater amisso fluitantem errare magistro<a name=867> </a>
<LI>sensit, et ipse ratem nocturnis rexit in undis,<a name=868> </a>
<LI>multa gemens, casuque animum concussus amici<a name=869> </a>
<LI>`O nimium caelo et pelago confise sereno,<a name=870> </a>
<LI>nudus in ignota, Palinure, iacebis harena!'<a name=871> </a>

